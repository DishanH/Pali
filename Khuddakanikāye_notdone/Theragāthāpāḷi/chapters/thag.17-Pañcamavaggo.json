{
  "id": "thag.17",
  "title": {
    "pali": "Pañcamavaggo",
    "english": "",
    "sinhala": ""
  },
  "sections": [
    {
      "number": 201,
      "pali": "‘‘Aho buddhā aho dhammā, aho no satthu sampadā; Yattha etādisaṃ dhammaṃ, sāvako sacchikāhi’’ti.",
      "english": "",
      "sinhala": "",
      "paliTitle": "Kumārakassapattheragāthā"
    },
    {
      "number": 202,
      "pali": "‘‘Asaṅkheyyesu kappesu, sakkāyādhigatā ahū; Tesamayaṃ pacchimako, carimoyaṃ samussayo; Jātimaraṇasaṃsāro, natthi dāni punabbhavo’’ti. … Kumārakassapo thero….",
      "english": "",
      "sinhala": "",
      "paliTitle": ""
    },
    {
      "number": 203,
      "pali": "‘‘Yo have daharo bhikkhu, yuñjati buddhasāsane; Jāgaro sa hi suttesu [patisuttesu (sī. ka.)], amoghaṃ tassa jīvitaṃ.",
      "english": "",
      "sinhala": "",
      "paliTitle": "Dhammapālattheragāthā"
    },
    {
      "number": 204,
      "pali": "‘‘Tasmā saddhañca sīlañca, pasādaṃ dhammadassanaṃ; Anuyuñjetha medhāvī, saraṃ buddhāna sāsana’’nti. … Dhammapālo thero….",
      "english": "",
      "sinhala": "",
      "paliTitle": ""
    },
    {
      "number": 205,
      "pali": "‘‘Kassindriyāni samathaṅgatāni, assā yathā sārathinā sudantā; Pahīnamānassa anāsavassa, devāpi kassa [tassa (bahūsu)] pihayanti tādino’’ti.",
      "english": "",
      "sinhala": "",
      "paliTitle": "Brahmālittheragāthā"
    },
    {
      "number": 206,
      "pali": "[dha. pa. 94 dhammapadepi] ‘‘Mayhindriyāni samathaṅgatāni, assā yathā sārathinā sudantā; Pahīnamānassa anāsavassa, devāpi mayhaṃ pihayanti tādino’’ti. … Brahmāli thero….",
      "english": "",
      "sinhala": "",
      "paliTitle": ""
    },
    {
      "number": 207,
      "pali": "‘‘Chavipāpaka cittabhaddaka, mogharāja satataṃ samāhito; Hemantikasītakālarattiyo [hemantikakālarattiyo (ka.)], bhikkhu tvaṃsi kathaṃ karissasi’’.",
      "english": "",
      "sinhala": "",
      "paliTitle": "Mogharājattheragāthā"
    },
    {
      "number": 208,
      "pali": "‘‘Sampannasassā magadhā, kevalā iti me sutaṃ; Palālacchannako seyyaṃ, yathaññe sukhajīvino’’ti. … Mogharājā thero….",
      "english": "",
      "sinhala": "",
      "paliTitle": ""
    },
    {
      "number": 209,
      "pali": "‘‘Na ukkhipe no ca parikkhipe pare, okkhipe pāragataṃ na eraye; Na cattavaṇṇaṃ parisāsu byāhare, anuddhato sammitabhāṇi subbato.",
      "english": "",
      "sinhala": "",
      "paliTitle": "Visākhapañcālaputtattheragāthā"
    },
    {
      "number": 210,
      "pali": "‘‘Susukhumanipuṇatthadassinā, matikusalena nivātavuttinā; Saṃsevitavuddhasīlinā, nibbānaṃ na hi tena dullabha’’nti. … Visākho pañcālaputto thero ….",
      "english": "",
      "sinhala": "",
      "paliTitle": ""
    },
    {
      "number": 211,
      "pali": "‘‘Nadanti morā susikhā supekhuṇā, sunīlagīvā sumukhā sugajjino; Susaddalā cāpi mahāmahī ayaṃ, subyāpitambu suvalāhakaṃ nabhaṃ.",
      "english": "",
      "sinhala": "",
      "paliTitle": "Cūḷakattheragāthā"
    },
    {
      "number": 212,
      "pali": "‘‘Sukallarūpo sumanassa jhāyataṃ [jhāyitaṃ (syā. ka.)], sunikkamo sādhu subuddhasāsane; Susukkasukkaṃ nipuṇaṃ sududdasaṃ, phusāhi taṃ uttamamaccutaṃ pada’’nti. … Cūḷako [cūlako (sī. aṭṭha.)] thero….",
      "english": "",
      "sinhala": "",
      "paliTitle": ""
    },
    {
      "number": 213,
      "pali": "‘‘Nandamānāgataṃ cittaṃ, sūlamāropamānakaṃ; Tena teneva vajasi, yena sūlaṃ kaliṅgaraṃ.",
      "english": "",
      "sinhala": "",
      "paliTitle": "Anūpamattheragāthā"
    },
    {
      "number": 214,
      "pali": "‘‘Tāhaṃ cittakaliṃ brūmi, taṃ brūmi cittadubbhakaṃ; Satthā te dullabho laddho, mānatthe maṃ niyojayī’’ti. … Anūpamo thero….",
      "english": "",
      "sinhala": "",
      "paliTitle": ""
    },
    {
      "number": 215,
      "pali": "‘‘Saṃsaraṃ dīghamaddhānaṃ, gatīsu parivattisaṃ; Apassaṃ ariyasaccāni, andhabhūto [andhībhūto (ka.)] puthujjano.",
      "english": "",
      "sinhala": "",
      "paliTitle": "Vajjitattheragāthā"
    },
    {
      "number": 216,
      "pali": "‘‘Tassa me appamattassa, saṃsārā vinaḷīkatā; Sabbā gatī samucchinnā, natthi dāni punabbhavo’’ti. … Vajjito thero….",
      "english": "",
      "sinhala": "",
      "paliTitle": ""
    },
    {
      "number": 217,
      "pali": "‘‘Assatthe haritobhāse, saṃvirūḷhamhi pādape; Ekaṃ buddhagataṃ saññaṃ, alabhitthaṃ [alabhiṃ haṃ (ka.)] patissato.",
      "english": "",
      "sinhala": "",
      "paliTitle": "Sandhitattheragāthā"
    },
    {
      "number": 218,
      "pali": "‘‘Ekatiṃse ito kappe, yaṃ saññamalabhiṃ tadā; Tassā saññāya vāhasā, patto me āsavakkhayo’’ti. … Sandhito thero…. Vaggo pañcamo niṭṭhito. Tassuddānaṃ – Kumārakassapo thero, dhammapālo ca brahmāli; Mogharājā visākho ca, cūḷako ca anūpamo; Vajjito sandhito thero, kilesarajavāhanoti. Dukanipāto niṭṭhito. Tatruddānaṃ – Gāthādukanipātamhi, navuti ceva aṭṭha ca; Therā ekūnapaññāsaṃ, bhāsitā nayakovidāti.",
      "english": "",
      "sinhala": "",
      "paliTitle": ""
    },
    {
      "number": 3,
      "pali": "Tikanipāto",
      "english": "",
      "sinhala": "",
      "paliTitle": ""
    },
    {
      "number": 219,
      "pali": "‘‘Ayoni suddhimanvesaṃ, aggiṃ paricariṃ vane; Suddhimaggaṃ ajānanto, akāsiṃ amaraṃ tapaṃ [akāsiṃ aparaṃ tapaṃ (syā.), akāsiṃ amataṃ tapaṃ (ka.)].",
      "english": "",
      "sinhala": "",
      "paliTitle": "Aṅgaṇikabhāradvājattheragāthā"
    },
    {
      "number": 220,
      "pali": "‘‘Taṃ sukhena sukhaṃ laddhaṃ, passa dhammasudhammataṃ; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 221,
      "pali": "‘‘Brahmabandhu pure āsiṃ, idāni khomhi brāhmaṇo; Tevijjo nhātako [nahātako (sī. aṭṭha.)] camhi, sottiyo camhi vedagū’’ti. … Aṅgaṇikabhāradvājo thero….",
      "english": "",
      "sinhala": "",
      "paliTitle": ""
    },
    {
      "number": 222,
      "pali": "‘‘Pañcāhāhaṃ pabbajito, sekho appattamānaso, Vihāraṃ me paviṭṭhassa, cetaso paṇidhī ahu.",
      "english": "",
      "sinhala": "",
      "paliTitle": "Paccayattheragāthā"
    },
    {
      "number": 223,
      "pali": "‘‘Nāsissaṃ na pivissāmi, vihārato na nikkhame; Napi passaṃ nipātessaṃ, taṇhāsalle anūhate.",
      "english": "",
      "sinhala": "",
      "paliTitle": ""
    },
    {
      "number": 224,
      "pali": "‘‘Tassa mevaṃ viharato, passa vīriyaparakkamaṃ; Tisso vijjā anuppattā, kataṃ buddhassa sāsana’’nti. … Paccayo thero….",
      "english": "",
      "sinhala": "",
      "paliTitle": ""
    },
    {
      "number": 225,
      "pali": "‘‘Yo pubbe karaṇīyāni, pacchā so kātumicchati; Sukhā so dhaṃsate ṭhānā, pacchā ca manutappati.",
      "english": "",
      "sinhala": "",
      "paliTitle": "Bākulattheragāthā"
    },
    {
      "number": 226,
      "pali": "‘‘Yañhi kayirā tañhi vade, yaṃ na kayirā na taṃ vade; Akarontaṃ bhāsamānaṃ, parijānanti paṇḍitā.",
      "english": "",
      "sinhala": "",
      "paliTitle": ""
    },
    {
      "number": 227,
      "pali": "‘‘Susukhaṃ vata nibbānaṃ, sammāsambuddhadesitaṃ; Asokaṃ virajaṃ khemaṃ, yattha dukkhaṃ nirujjhatī’’ti. … Bākulo [bākkulo (sī.)] thero….",
      "english": "",
      "sinhala": "",
      "paliTitle": ""
    },
    {
      "number": 228,
      "pali": "‘‘Sukhaṃ ce jīvituṃ icche, sāmaññasmiṃ apekkhavā; Saṅghikaṃ nātimaññeyya, cīvaraṃ pānabhojanaṃ.",
      "english": "",
      "sinhala": "",
      "paliTitle": "Dhaniyattheragāthā"
    },
    {
      "number": 229,
      "pali": "‘‘Sukhaṃ ce jīvituṃ icche, sāmaññasmiṃ apekkhavā; Ahi mūsikasobbhaṃva, sevetha sayanāsanaṃ.",
      "english": "",
      "sinhala": "",
      "paliTitle": ""
    },
    {
      "number": 230,
      "pali": "‘‘Sukhaṃ ce jīvituṃ icche, sāmaññasmiṃ apekkhavā; Itarītarena tusseyya, ekadhammañca bhāvaye’’ti. … Dhaniyo thero….",
      "english": "",
      "sinhala": "",
      "paliTitle": ""
    },
    {
      "number": 231,
      "pali": "‘‘Atisītaṃ atiuṇhaṃ, atisāyamidaṃ ahu; Iti vissaṭṭhakammante, khaṇā accenti māṇave.",
      "english": "",
      "sinhala": "",
      "paliTitle": "Mātaṅgaputtattheragāthā"
    },
    {
      "number": 232,
      "pali": "‘‘Yo ca sītañca uṇhañca, tiṇā bhiyyo na maññati; Karaṃ purisakiccāni, so sukhā na vihāyati.",
      "english": "",
      "sinhala": "",
      "paliTitle": ""
    },
    {
      "number": 233,
      "pali": "‘‘Dabbaṃ kusaṃ poṭakilaṃ, usīraṃ muñjapabbajaṃ; Urasā panudissāmi, vivekamanubrūhaya’’nti. … Mātaṅgaputto thero….",
      "english": "",
      "sinhala": "",
      "paliTitle": ""
    },
    {
      "number": 234,
      "pali": "‘‘Ye cittakathī bahussutā, samaṇā pāṭaliputtavāsino; Tesaññataroyamāyuvā, dvāre tiṭṭhati khujjasobhito.",
      "english": "",
      "sinhala": "",
      "paliTitle": "Khujjasobhitattheragāthā"
    },
    {
      "number": 235,
      "pali": "‘‘Ye cittakathī bahussutā, samaṇā pāṭaliputtavāsino; Tesaññataroyamāyuvā, dvāre tiṭṭhati māluterito.",
      "english": "",
      "sinhala": "",
      "paliTitle": ""
    },
    {
      "number": 236,
      "pali": "‘‘Suyuddhena suyiṭṭhena, saṅgāmavijayena ca; Brahmacariyānuciṇṇena, evāyaṃ sukhamedhatī’’ti. … Khujjasobhito thero….",
      "english": "",
      "sinhala": "",
      "paliTitle": ""
    },
    {
      "number": 237,
      "pali": "‘‘Yodha koci manussesu, parapāṇāni hiṃsati; Asmā lokā paramhā ca, ubhayā dhaṃsate naro.",
      "english": "",
      "sinhala": "",
      "paliTitle": "Vāraṇattheragāthā"
    },
    {
      "number": 238,
      "pali": "‘‘Yo ca mettena cittena, sabbapāṇānukampati; Bahuñhi so pasavati, puññaṃ tādisako naro.",
      "english": "",
      "sinhala": "",
      "paliTitle": ""
    },
    {
      "number": 239,
      "pali": "‘‘Subhāsitassa sikkhetha, samaṇūpāsanassa ca; Ekāsanassa ca raho, cittavūpasamassa cā’’ti. … Vāraṇo thero….",
      "english": "",
      "sinhala": "",
      "paliTitle": ""
    },
    {
      "number": 240,
      "pali": "‘‘Ekopi saddho medhāvī, assaddhānīdha ñātinaṃ; Dhammaṭṭho sīlasampanno, hoti atthāya bandhunaṃ.",
      "english": "",
      "sinhala": "",
      "paliTitle": "Vassikattheragāthā"
    },
    {
      "number": 241,
      "pali": "‘‘Niggayha anukampāya, coditā ñātayo mayā; Ñātibandhavapemena, kāraṃ katvāna bhikkhusu.",
      "english": "",
      "sinhala": "",
      "paliTitle": ""
    },
    {
      "number": 242,
      "pali": "‘‘Te abbhatītā kālaṅkatā, pattā te tidivaṃ sukhaṃ; Bhātaro mayhaṃ mātā ca, modanti kāmakāmino’’ti. … Vassiko [passiko (sī. syā. pī.)] thero….",
      "english": "",
      "sinhala": "",
      "paliTitle": ""
    },
    {
      "number": 243,
      "pali": "‘‘Kālapabbaṅgasaṅkāso, kiso dhamanisanthato; Mattaññū annapānamhi, adīnamanaso naro’’.",
      "english": "",
      "sinhala": "",
      "paliTitle": "Yasojattheragāthā"
    },
    {
      "number": 244,
      "pali": "‘‘Phuṭṭho ḍaṃsehi makasehi, araññasmiṃ brahāvane; Nāgo saṅgāmasīseva, sato tatrādhivāsaye.",
      "english": "",
      "sinhala": "",
      "paliTitle": ""
    },
    {
      "number": 245,
      "pali": "‘‘Yathā brahmā tathā eko, yathā devo tathā duve; Yathā gāmo tathā tayo, kolāhalaṃ tatuttari’’nti. … Yasojo thero….",
      "english": "",
      "sinhala": "",
      "paliTitle": ""
    },
    {
      "number": 246,
      "pali": "‘‘Ahu tuyhaṃ pure saddhā, sā te ajja na vijjati; Yaṃ tuyhaṃ tuyhamevetaṃ, natthi duccaritaṃ mama.",
      "english": "",
      "sinhala": "",
      "paliTitle": "Sāṭimattiyattheragāthā"
    },
    {
      "number": 247,
      "pali": "‘‘Aniccā hi calā saddā, evaṃ diṭṭhā hi sā mayā; Rajjantipi virajjanti, tattha kiṃ jiyyate muni.",
      "english": "",
      "sinhala": "",
      "paliTitle": ""
    },
    {
      "number": 248,
      "pali": "‘‘Paccati munino bhattaṃ, thokaṃ thokaṃ kule kule; Piṇḍikāya carissāmi, atthi jaṅghabalaṃ [jaṅghābalaṃ (sī.)] mamā’’ti. … Sāṭimattiyo thero….",
      "english": "",
      "sinhala": "",
      "paliTitle": ""
    },
    {
      "number": 249,
      "pali": "‘‘Saddhāya abhinikkhamma, navapabbajito navo; Mitte bhajeyya kalyāṇe, suddhājīve atandite.",
      "english": "",
      "sinhala": "",
      "paliTitle": "Upālittheragāthā"
    },
    {
      "number": 250,
      "pali": "‘‘Saddhāya abhinikkhamma, navapabbajito navo; Saṅghasmiṃ viharaṃ bhikkhu, sikkhetha vinayaṃ budho.",
      "english": "",
      "sinhala": "",
      "paliTitle": ""
    },
    {
      "number": 251,
      "pali": "‘‘Saddhāya abhinikkhamma, navapabbajito navo; Kappākappesu kusalo, careyya apurakkhato’’ti. … Upālitthero….",
      "english": "",
      "sinhala": "",
      "paliTitle": ""
    },
    {
      "number": 252,
      "pali": "‘‘Paṇḍitaṃ vata maṃ santaṃ, alamatthavicintakaṃ; Pañca kāmaguṇā loke, sammohā pātayiṃsu maṃ.",
      "english": "",
      "sinhala": "",
      "paliTitle": "Uttarapālattheragāthā"
    },
    {
      "number": 253,
      "pali": "‘‘Pakkhando māravisaye, daḷhasallasamappito; Asakkhiṃ maccurājassa, ahaṃ pāsā pamuccituṃ.",
      "english": "",
      "sinhala": "",
      "paliTitle": ""
    },
    {
      "number": 254,
      "pali": "‘‘Sabbe kāmā pahīnā me, bhavā sabbe padālitā [vidālitā (sī. pī. aṭṭha.)]; Vikkhīṇo jātisaṃsāro, natthi dāni punabbhavo’’ti. … Uttarapālo thero….",
      "english": "",
      "sinhala": "",
      "paliTitle": ""
    },
    {
      "number": 255,
      "pali": "‘‘Suṇātha ñātayo sabbe, yāvantettha samāgatā; Dhammaṃ vo desayissāmi, dukkhā jāti punappunaṃ.",
      "english": "",
      "sinhala": "",
      "paliTitle": "Abhibhūtattheragāthā"
    },
    {
      "number": 256,
      "pali": "[saṃ. ni. 1.185] ‘‘Ārambhatha [ārabhatha (sī. syā.), ārabbhatha (ka.)] nikkamatha, yuñjatha buddhasāsane; Dhunātha maccuno senaṃ, naḷāgāraṃva kuñjaro.",
      "english": "",
      "sinhala": "",
      "paliTitle": ""
    },
    {
      "number": 257,
      "pali": "‘‘Yo imasmiṃ dhammavinaye, appamatto vihassati [vihessati (syā. pī.)]; Pahāya jātisaṃsāraṃ, dukkhassantaṃ karissatī’’ti. … Abhibhūto thero….",
      "english": "",
      "sinhala": "",
      "paliTitle": ""
    },
    {
      "number": 258,
      "pali": "‘‘Saṃsaraṃ hi nirayaṃ agacchissaṃ, petalokamagamaṃ punappunaṃ; Dukkhamamhipi tiracchānayoniyaṃ, nekadhā hi vusitaṃ ciraṃ mayā.",
      "english": "",
      "sinhala": "",
      "paliTitle": "Gotamattheragāthā"
    },
    {
      "number": 259,
      "pali": "‘‘Mānusopi ca bhavobhirādhito, saggakāyamagamaṃ sakiṃ sakiṃ; Rūpadhātusu arūpadhātusu, nevasaññisu asaññisuṭṭhitaṃ.",
      "english": "",
      "sinhala": "",
      "paliTitle": ""
    },
    {
      "number": 260,
      "pali": "‘‘Sambhavā suviditā asārakā, saṅkhatā pacalitā saderitā; Taṃ viditvā mahamattasambhavaṃ, santimeva satimā samajjhaga’’nti. … Gotamo thero….",
      "english": "",
      "sinhala": "",
      "paliTitle": ""
    },
    {
      "number": 261,
      "pali": "‘‘Yo pubbe karaṇīyāni, pacchā so kātumicchati; Sukhā so dhaṃsate ṭhānā, pacchā ca manutappati.",
      "english": "",
      "sinhala": "",
      "paliTitle": "Hāritattheragāthā"
    },
    {
      "number": 262,
      "pali": "‘‘Yañhi kayirā tañhi vade, yaṃ na kayirā na taṃ vade; Akarontaṃ bhāsamānaṃ, parijānanti paṇḍitā.",
      "english": "",
      "sinhala": "",
      "paliTitle": ""
    },
    {
      "number": 263,
      "pali": "‘‘Susukhaṃ vata nibbānaṃ, sammāsambuddhadesitaṃ; Asokaṃ virajaṃ khemaṃ, yattha dukkhaṃ nirujjhatī’’ti. … Hārito thero….",
      "english": "",
      "sinhala": "",
      "paliTitle": ""
    },
    {
      "number": 264,
      "pali": "‘‘Pāpamitte vivajjetvā, bhajeyyuttamapuggalaṃ; Ovāde cassa tiṭṭheyya, patthento acalaṃ sukhaṃ.",
      "english": "",
      "sinhala": "",
      "paliTitle": "Vimalattheragāthā"
    },
    {
      "number": 265,
      "pali": "‘‘Parittaṃ dārumāruyha, yathā sīde mahaṇṇave; Evaṃ kusītamāgamma, sādhujīvīpi sīdati; Tasmā taṃ parivajjeyya, kusītaṃ hīnavīriyaṃ.",
      "english": "",
      "sinhala": "",
      "paliTitle": ""
    },
    {
      "number": 266,
      "pali": "‘‘Pavivittehi ariyehi, pahitattehi jhāyibhi; Niccaṃ āraddhavīriyehi, paṇḍitehi sahāvase’’ti. … Vimalo thero…. Tikanipāto niṭṭhito. Tatruddānaṃ – Aṅgaṇiko bhāradvājo, paccayo bākulo isi; Dhaniyo mātaṅgaputto, sobhito vāraṇo isi. Vassiko ca yasojo ca, sāṭimattiyupāli ca; Uttarapālo abhibhūto, gotamo hāritopi ca. Thero tikanipātamhi, nibbāne vimalo kato; Aṭṭhatālīsa gāthāyo, therā soḷasa kittitāti.",
      "english": "",
      "sinhala": "",
      "paliTitle": ""
    },
    {
      "number": 4,
      "pali": "Catukanipāto",
      "english": "",
      "sinhala": "",
      "paliTitle": ""
    },
    {
      "number": 267,
      "pali": "‘‘Alaṅkatā suvasanā, mālinī candanussadā; Majjhe mahāpathe nārī, turiye naccati naṭṭakī.",
      "english": "",
      "sinhala": "",
      "paliTitle": "Nāgasamālattheragāthā"
    },
    {
      "number": 268,
      "pali": "‘‘Piṇḍikāya paviṭṭhohaṃ, gacchanto naṃ udikkhisaṃ; Alaṅkataṃ suvasanaṃ, maccupāsaṃva oḍḍitaṃ.",
      "english": "",
      "sinhala": "",
      "paliTitle": ""
    },
    {
      "number": 269,
      "pali": "‘‘Tato me manasīkāro, yoniso udapajjatha; Ādīnavo pāturahu, nibbidā samatiṭṭhatha [sampatiṭṭhatha (ka.)].",
      "english": "",
      "sinhala": "",
      "paliTitle": ""
    },
    {
      "number": 270,
      "pali": "‘‘Tato cittaṃ vimucci me, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Nāgasamālo thero….",
      "english": "",
      "sinhala": "",
      "paliTitle": ""
    },
    {
      "number": 271,
      "pali": "‘‘Ahaṃ middhena pakato, vihārā upanikkhamiṃ; Caṅkamaṃ abhiruhanto, tattheva papatiṃ chamā.",
      "english": "",
      "sinhala": "",
      "paliTitle": "Bhaguttheragāthā"
    },
    {
      "number": 272,
      "pali": "‘‘Gattāni parimajjitvā, punapāruyha caṅkamaṃ; Caṅkame caṅkamiṃ sohaṃ, ajjhattaṃ susamāhito.",
      "english": "",
      "sinhala": "",
      "paliTitle": ""
    },
    {
      "number": 273,
      "pali": "‘‘Tato me manasīkāro, yoniso udapajjatha; Ādīnavo pāturahu, nibbidā samatiṭṭhatha.",
      "english": "",
      "sinhala": "",
      "paliTitle": ""
    },
    {
      "number": 274,
      "pali": "‘‘Tato cittaṃ vimucci me, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Bhagutthero….",
      "english": "",
      "sinhala": "",
      "paliTitle": ""
    },
    {
      "number": 275,
      "pali": "[dha. pa. 6 dhammapadepi] ‘‘Pare ca na vijānanti, mayamettha yamāmase; Ye ca tattha vijānanti, tato sammanti medhagā.",
      "english": "",
      "sinhala": "",
      "paliTitle": "Sabhiyattheragāthā"
    },
    {
      "number": 276,
      "pali": "‘‘Yadā ca avijānantā, iriyantyamarā viya; Vijānanti ca ye dhammaṃ, āturesu anāturā.",
      "english": "",
      "sinhala": "",
      "paliTitle": ""
    },
    {
      "number": 277,
      "pali": "‘‘Yaṃ kiñci sithilaṃ kammaṃ, saṃkiliṭṭhañca yaṃ vataṃ; Saṅkassaraṃ brahmacariyaṃ, na taṃ hoti mahapphalaṃ.",
      "english": "",
      "sinhala": "",
      "paliTitle": ""
    },
    {
      "number": 278,
      "pali": "‘‘Yassa sabrahmacārīsu, gāravo nūpalabbhati; Ārakā hoti saddhammā, nabhaṃ puthaviyā yathā’’ti. … Sabhiyo thero….",
      "english": "",
      "sinhala": "",
      "paliTitle": ""
    },
    {
      "number": 279,
      "pali": "‘‘Dhiratthu pūre duggandhe, mārapakkhe avassute; Navasotāni te kāye, yāni sandanti sabbadā.",
      "english": "",
      "sinhala": "",
      "paliTitle": "Nandakattheragāthā"
    },
    {
      "number": 280,
      "pali": "‘‘Mā purāṇaṃ amaññittho, māsādesi tathāgate; Saggepi te na rajjanti, kimaṅgaṃ pana [kimaṅga pana (sī.)] mānuse.",
      "english": "",
      "sinhala": "",
      "paliTitle": ""
    },
    {
      "number": 281,
      "pali": "‘‘Ye ca kho bālā dummedhā, dummantī mohapārutā; Tādisā tattha rajjanti, mārakhittamhi bandhane.",
      "english": "",
      "sinhala": "",
      "paliTitle": ""
    },
    {
      "number": 282,
      "pali": "‘‘Yesaṃ rāgo ca doso ca, avijjā ca virājitā; Tādī tattha na rajjanti, chinnasuttā abandhanā’’ti. … Nandako thero….",
      "english": "",
      "sinhala": "",
      "paliTitle": ""
    },
    {
      "number": 283,
      "pali": "‘‘Pañcapaññāsavassāni, rajojallamadhārayiṃ; Bhuñjanto māsikaṃ bhattaṃ, kesamassuṃ alocayiṃ.",
      "english": "",
      "sinhala": "",
      "paliTitle": "Jambukattheragāthā"
    },
    {
      "number": 284,
      "pali": "‘‘Ekapādena aṭṭhāsiṃ, āsanaṃ parivajjayiṃ; Sukkhagūthāni ca khādiṃ, uddesañca na sādiyiṃ.",
      "english": "",
      "sinhala": "",
      "paliTitle": ""
    },
    {
      "number": 285,
      "pali": "‘‘Etādisaṃ karitvāna, bahuṃ duggatigāminaṃ; Vuyhamāno mahoghena, buddhaṃ saraṇamāgamaṃ.",
      "english": "",
      "sinhala": "",
      "paliTitle": ""
    },
    {
      "number": 286,
      "pali": "‘‘Saraṇagamanaṃ passa, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Jambuko thero….",
      "english": "",
      "sinhala": "",
      "paliTitle": ""
    },
    {
      "number": 287,
      "pali": "‘‘Svāgataṃ vata me āsi, gayāyaṃ gayaphagguyā; Yaṃ addasāsiṃ sambuddhaṃ, desentaṃ dhammamuttamaṃ.",
      "english": "",
      "sinhala": "",
      "paliTitle": "Senakattheragāthā"
    },
    {
      "number": 288,
      "pali": "‘‘Mahappabhaṃ gaṇācariyaṃ, aggapattaṃ vināyakaṃ; Sadevakassa lokassa, jinaṃ atuladassanaṃ.",
      "english": "",
      "sinhala": "",
      "paliTitle": ""
    },
    {
      "number": 289,
      "pali": "‘‘Mahānāgaṃ mahāvīraṃ, mahājutimanāsavaṃ; Sabbāsavaparikkhīṇaṃ, satthāramakutobhayaṃ.",
      "english": "",
      "sinhala": "",
      "paliTitle": ""
    },
    {
      "number": 290,
      "pali": "‘‘Cirasaṃkiliṭṭhaṃ vata maṃ, diṭṭhisandānabandhitaṃ [sandhitaṃ (sī. syā.), sanditaṃ (pī. sī. aṭṭha.)]; Vimocayi so bhagavā, sabbaganthehi senaka’’nti. … Senako thero….",
      "english": "",
      "sinhala": "",
      "paliTitle": ""
    },
    {
      "number": 291,
      "pali": "‘‘Yo dandhakāle tarati, taraṇīye ca dandhaye; Ayoni [ayoniso (syā.)] saṃvidhānena, bālo dukkhaṃ nigacchati.",
      "english": "",
      "sinhala": "",
      "paliTitle": "Sambhūtattheragāthā"
    },
    {
      "number": 292,
      "pali": "‘‘Tassatthā parihāyanti, kāḷapakkheva candimā; Āyasakyañca [āyasasyañca (sī.)] pappoti, mittehi ca virujjhati.",
      "english": "",
      "sinhala": "",
      "paliTitle": ""
    },
    {
      "number": 293,
      "pali": "‘‘Yo dandhakāle dandheti, taraṇīye ca tāraye; Yoniso saṃvidhānena, sukhaṃ pappoti paṇḍito.",
      "english": "",
      "sinhala": "",
      "paliTitle": ""
    },
    {
      "number": 294,
      "pali": "‘‘Tassatthā paripūrenti, sukkapakkheva candimā; Yaso kittiñca pappoti, mittehi na virujjhatī’’ti. … Sambhūto thero….",
      "english": "",
      "sinhala": "",
      "paliTitle": ""
    },
    {
      "number": 295,
      "pali": "‘‘Ubhayeneva sampanno, rāhulabhaddoti maṃ vidū; Yañcamhi putto buddhassa, yañca dhammesu cakkhumā.",
      "english": "",
      "sinhala": "",
      "paliTitle": "Rāhulattheragāthā"
    },
    {
      "number": 296,
      "pali": "‘‘Yañca me āsavā khīṇā, yañca natthi punabbhavo; Arahā dakkhiṇeyyomhi, tevijjo amataddaso.",
      "english": "",
      "sinhala": "",
      "paliTitle": ""
    },
    {
      "number": 297,
      "pali": "‘‘Kāmandhā jālapacchannā, taṇhāchādanachāditā; Pamattabandhunā baddhā, macchāva kumināmukhe.",
      "english": "",
      "sinhala": "",
      "paliTitle": ""
    },
    {
      "number": 298,
      "pali": "‘‘Taṃ kāmaṃ ahamujjhitvā, chetvā mārassa bandhanaṃ; Samūlaṃ taṇhamabbuyha, sītibhūtosmi nibbuto’’ti. … Rāhulo thero….",
      "english": "",
      "sinhala": "",
      "paliTitle": ""
    },
    {
      "number": 299,
      "pali": "‘‘Jātarūpena sañchannā [pacchannā (sī.)], dāsīgaṇapurakkhatā; Aṅkena puttamādāya, bhariyā maṃ upāgami.",
      "english": "",
      "sinhala": "",
      "paliTitle": "Candanattheragāthā"
    },
    {
      "number": 300,
      "pali": "‘‘Tañca disvāna āyantiṃ, sakaputtassa mātaraṃ; Alaṅkataṃ suvasanaṃ, maccupāsaṃva oḍḍitaṃ.",
      "english": "",
      "sinhala": "",
      "paliTitle": ""
    },
    {
      "number": 301,
      "pali": "‘‘Tato me manasīkāro, yoniso udapajjatha; Ādīnavo pāturahu, nibbidā samatiṭṭhatha.",
      "english": "",
      "sinhala": "",
      "paliTitle": ""
    },
    {
      "number": 302,
      "pali": "‘‘Tato cittaṃ vimucci me, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Candano thero….",
      "english": "",
      "sinhala": "",
      "paliTitle": ""
    },
    {
      "number": 303,
      "pali": "[jā. 1.10.102 jātakepi] ‘‘Dhammo have rakkhati dhammacāriṃ, dhammo suciṇṇo sukhamāvahati; Esānisaṃso dhamme suciṇṇe, na duggatiṃ gacchati dhammacārī.",
      "english": "",
      "sinhala": "",
      "paliTitle": "Dhammikattheragāthā"
    },
    {
      "number": 304,
      "pali": "[jā. 1.15.385] ‘‘Nahi dhammo adhammo ca, ubho samavipākino; Adhammo nirayaṃ neti, dhammo pāpeti suggatiṃ.",
      "english": "",
      "sinhala": "",
      "paliTitle": ""
    },
    {
      "number": 305,
      "pali": "‘‘Tasmā hi dhammesu kareyya chandaṃ, iti modamāno sugatena tādinā; Dhamme ṭhitā sugatavarassa sāvakā, nīyanti dhīrā saraṇavaraggagāmino.",
      "english": "",
      "sinhala": "",
      "paliTitle": ""
    },
    {
      "number": 306,
      "pali": "‘‘Vipphoṭito gaṇḍamūlo, taṇhājālo samūhato; So khīṇasaṃsāro na catthi kiñcanaṃ, Cando yathā dosinā puṇṇamāsiya’’nti. … Dhammiko thero….",
      "english": "",
      "sinhala": "",
      "paliTitle": ""
    },
    {
      "number": 307,
      "pali": "‘‘Yadā balākā sucipaṇḍaracchadā, kāḷassa meghassa bhayena tajjitā; Palehiti ālayamālayesinī, tadā nadī ajakaraṇī rameti maṃ.",
      "english": "",
      "sinhala": "",
      "paliTitle": "Sappakattheragāthā"
    },
    {
      "number": 308,
      "pali": "‘‘Yadā balākā suvisuddhapaṇḍarā, kāḷassa meghassa bhayena tajjitā; Pariyesati leṇamaleṇadassinī, tadā nadī ajakaraṇī rameti maṃ.",
      "english": "",
      "sinhala": "",
      "paliTitle": ""
    },
    {
      "number": 309,
      "pali": "‘‘Kaṃ nu tattha na ramenti, jambuyo ubhato tahiṃ; Sobhenti āpagākūlaṃ, mama leṇassa [mahāleṇassa (syā. ka.)] pacchato.",
      "english": "",
      "sinhala": "",
      "paliTitle": ""
    },
    {
      "number": 310,
      "pali": "‘‘Tā matamadasaṅghasuppahīnā, Bhekā mandavatī panādayanti; ‘Nājja girinadīhi vippavāsasamayo, Khemā ajakaraṇī sivā surammā’’’ti. … Sappako thero….",
      "english": "",
      "sinhala": "",
      "paliTitle": ""
    },
    {
      "number": 311,
      "pali": "‘‘Pabbajiṃ jīvikatthohaṃ, laddhāna upasampadaṃ; Tato saddhaṃ paṭilabhiṃ, daḷhavīriyo parakkamiṃ.",
      "english": "",
      "sinhala": "",
      "paliTitle": "Muditattheragāthā"
    },
    {
      "number": 312,
      "pali": "‘‘Kāmaṃ bhijjatuyaṃ kāyo, maṃsapesī visīyaruṃ [visiyantu (ka.)]; Ubho jaṇṇukasandhīhi, jaṅghāyo papatantu me.",
      "english": "",
      "sinhala": "",
      "paliTitle": ""
    },
    {
      "number": 313,
      "pali": "‘‘Nāsissaṃ na pivissāmi, vihārā ca na nikkhame; Napi passaṃ nipātessaṃ, taṇhāsalle anūhate.",
      "english": "",
      "sinhala": "",
      "paliTitle": ""
    },
    {
      "number": 314,
      "pali": "‘‘Tassa mevaṃ viharato, passa vīriyaparakkamaṃ; Tisso vijjā anuppattā, kataṃ buddhassa sāsana’’nti. … Mudito thero…. Catukkanipāto niṭṭhito. Tatruddānaṃ – Nāgasamālo bhagu ca, sabhiyo nandakopi ca; Jambuko senako thero, sambhūto rāhulopi ca. Bhavati candano thero, dasete [idāni naveva therā dissanti] buddhasāvakā; Dhammiko sappako thero, mudito cāpi te tayo; Gāthāyo dve ca paññāsa, therā sabbepi terasāti [idāni dvādaseva therā dissanti].",
      "english": "",
      "sinhala": "",
      "paliTitle": ""
    },
    {
      "number": 5,
      "pali": "Pañcakanipāto",
      "english": "",
      "sinhala": "",
      "paliTitle": ""
    },
    {
      "number": 315,
      "pali": "‘‘Bhikkhu sivathikaṃ [sīvathikaṃ (sī. syā. pī.)] gantvā, addasa itthimujjhitaṃ; Apaviddhaṃ susānasmiṃ, khajjantiṃ kimihī phuṭaṃ.",
      "english": "",
      "sinhala": "",
      "paliTitle": "Rājadattattheragāthā"
    },
    {
      "number": 316,
      "pali": "‘‘Yañhi eke jigucchanti, mataṃ disvāna pāpakaṃ; Kāmarāgo pāturahu, andhova savatī [vasatī (sī.)] ahuṃ.",
      "english": "",
      "sinhala": "",
      "paliTitle": ""
    },
    {
      "number": 317,
      "pali": "‘‘Oraṃ odanapākamhā, tamhā ṭhānā apakkamiṃ; Satimā sampajānohaṃ, ekamantaṃ upāvisiṃ.",
      "english": "",
      "sinhala": "",
      "paliTitle": ""
    },
    {
      "number": 318,
      "pali": "‘‘Tato me manasīkāro, yoniso udapajjatha; Ādīnavo pāturahu, nibbidā samatiṭṭhatha.",
      "english": "",
      "sinhala": "",
      "paliTitle": ""
    },
    {
      "number": 319,
      "pali": "‘‘Tato cittaṃ vimucci me, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Rājadatto thero….",
      "english": "",
      "sinhala": "",
      "paliTitle": ""
    },
    {
      "number": 320,
      "pali": "‘‘Ayoge yuñjamattānaṃ, puriso kiccamicchako [kiccamicchato (sī.), kiccamicchayaṃ (katthaci)]; Caraṃ ce nādhigaccheyya, ‘taṃ me dubbhagalakkhaṇaṃ’.",
      "english": "",
      "sinhala": "",
      "paliTitle": "Subhūtattheragāthā"
    },
    {
      "number": 321,
      "pali": "‘‘Abbūḷhaṃ aghagataṃ vijitaṃ, ekañce ossajeyya kalīva siyā; Sabbānipi ce ossajeyya andhova siyā, samavisamassa adassanato.",
      "english": "",
      "sinhala": "",
      "paliTitle": ""
    },
    {
      "number": 322,
      "pali": "‘‘Yañhi kayirā tañhi vade, yaṃ na kayirā na taṃ vade; Akarontaṃ bhāsamānaṃ, parijānanti paṇḍitā.",
      "english": "",
      "sinhala": "",
      "paliTitle": ""
    },
    {
      "number": 323,
      "pali": "[dha. pa. 51 dhammapadepi] ‘‘Yathāpi ruciraṃ pupphaṃ, vaṇṇavantaṃ agandhakaṃ; Evaṃ subhāsitā vācā, aphalā hoti akubbato.",
      "english": "",
      "sinhala": "",
      "paliTitle": ""
    },
    {
      "number": 324,
      "pali": "[dha. pa. 52] ‘‘Yathāpi ruciraṃ pupphaṃ, vaṇṇavantaṃ sugandhakaṃ [sagandhakaṃ (sī. syā. pī.)]; Evaṃ subhāsitā vācā, saphalā hoti kubbato’’ti [sakubbato (sī. pī.), sukubbato (syā.)]. … Subhūto thero….",
      "english": "",
      "sinhala": "",
      "paliTitle": ""
    },
    {
      "number": 325,
      "pali": "‘‘Vassati devo yathā sugītaṃ, channā me kuṭikā sukhā nivātā; Tassaṃ viharāmi vūpasanto, atha ce patthayasī pavassa deva.",
      "english": "",
      "sinhala": "",
      "paliTitle": "Girimānandattheragāthā"
    },
    {
      "number": 326,
      "pali": "‘‘Vassati devo yathā sugītaṃ, channā me kuṭikā sukhā nivātā; Tassaṃ viharāmi santacitto, atha ce patthayasī pavassa deva.",
      "english": "",
      "sinhala": "",
      "paliTitle": ""
    },
    {
      "number": 327,
      "pali": "‘‘Vassati devo…pe… tassaṃ viharāmi vītarāgo…pe….",
      "english": "",
      "sinhala": "",
      "paliTitle": ""
    },
    {
      "number": 328,
      "pali": "‘‘Vassati devo…pe… tassaṃ viharāmi vītadoso…pe….",
      "english": "",
      "sinhala": "",
      "paliTitle": ""
    },
    {
      "number": 329,
      "pali": "‘‘Vassati devo…pe… tassaṃ viharāmi vītamoho; Atha ce patthayasī pavassa devā’’ti. … Girimānando thero….",
      "english": "",
      "sinhala": "",
      "paliTitle": ""
    },
    {
      "number": 330,
      "pali": "‘‘Yaṃ patthayāno dhammesu, upajjhāyo anuggahi; Amataṃ abhikaṅkhantaṃ, kataṃ kattabbakaṃ mayā.",
      "english": "",
      "sinhala": "",
      "paliTitle": "Sumanattheragāthā"
    },
    {
      "number": 331,
      "pali": "‘‘Anuppatto sacchikato, sayaṃ dhammo anītiho; Visuddhiñāṇo nikkaṅkho, byākaromi tavantike.",
      "english": "",
      "sinhala": "",
      "paliTitle": ""
    },
    {
      "number": 332,
      "pali": "‘‘Pubbenivāsaṃ jānāmi, dibbacakkhu visodhitaṃ; Sadattho me anuppatto, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 333,
      "pali": "‘‘Appamattassa me sikkhā, sussutā tava sāsane; Sabbe me āsavā khīṇā, natthi dāni punabbhavo.",
      "english": "",
      "sinhala": "",
      "paliTitle": ""
    },
    {
      "number": 334,
      "pali": "‘‘Anusāsi maṃ ariyavatā, anukampi anuggahi; Amogho tuyhamovādo, antevāsimhi sikkhito’’ti. … Sumano thero….",
      "english": "",
      "sinhala": "",
      "paliTitle": ""
    },
    {
      "number": 335,
      "pali": "‘‘Sādhū hi kira me mātā, patodaṃ upadaṃsayi; Yassāhaṃ vacanaṃ sutvā, anusiṭṭho janettiyā; Āraddhavīriyo pahitatto, patto sambodhimuttamaṃ.",
      "english": "",
      "sinhala": "",
      "paliTitle": "Vaḍḍhattheragāthā"
    },
    {
      "number": 336,
      "pali": "‘‘Arahā dakkhiṇeyyomhi, tevijjo amataddaso; Jetvā namucino senaṃ, viharāmi anāsavo.",
      "english": "",
      "sinhala": "",
      "paliTitle": ""
    },
    {
      "number": 337,
      "pali": "‘‘Ajjhattañca bahiddhā ca, ye me vijjiṃsu āsavā; Sabbe asesā ucchinnā, na ca uppajjare puna.",
      "english": "",
      "sinhala": "",
      "paliTitle": ""
    },
    {
      "number": 338,
      "pali": "‘‘Visāradā kho bhaginī, etamatthaṃ abhāsayi; ‘Apihā nūna mayipi, vanatho te na vijjati’.",
      "english": "",
      "sinhala": "",
      "paliTitle": ""
    },
    {
      "number": 339,
      "pali": "‘‘Pariyantakataṃ dukkhaṃ, antimoyaṃ samussayo; Jātimaraṇasaṃsāro, natthi dāni punabbhavo’’ti. … Vaḍḍho thero….",
      "english": "",
      "sinhala": "",
      "paliTitle": ""
    },
    {
      "number": 340,
      "pali": "‘‘Atthāya vata me buddho, nadiṃ nerañjaraṃ agā; Yassāhaṃ dhammaṃ sutvāna, micchādiṭṭhiṃ vivajjayiṃ.",
      "english": "",
      "sinhala": "",
      "paliTitle": "Nadīkassapattheragāthā"
    },
    {
      "number": 341,
      "pali": "‘‘Yajiṃ uccāvace yaññe, aggihuttaṃ juhiṃ ahaṃ; ‘Esā suddhī’ti maññanto, andhabhūto [andhībhūto (ka.)] puthujjano.",
      "english": "",
      "sinhala": "",
      "paliTitle": ""
    },
    {
      "number": 342,
      "pali": "‘‘Diṭṭhigahanapakkhando [pakkhanto (sī.), pakkhanno (syā. pī.)], parāmāsena mohito; Asuddhiṃ maññisaṃ suddhiṃ, andhabhūto aviddasu.",
      "english": "",
      "sinhala": "",
      "paliTitle": ""
    },
    {
      "number": 343,
      "pali": "‘‘Micchādiṭṭhi pahīnā me, bhavā sabbe padālitā [vidālitā (ka.)]; Juhāmi dakkhiṇeyyaggiṃ, namassāmi tathāgataṃ.",
      "english": "",
      "sinhala": "",
      "paliTitle": ""
    },
    {
      "number": 344,
      "pali": "‘‘Mohā sabbe pahīnā me, bhavataṇhā padālitā; Vikkhīṇo jātisaṃsāro, natthi dāni punabbhavo’’ti. … Nadīkassapo thero….",
      "english": "",
      "sinhala": "",
      "paliTitle": ""
    },
    {
      "number": 345,
      "pali": "‘‘Pāto majjhanhikaṃ sāyaṃ, tikkhattuṃ divasassahaṃ; Otariṃ udakaṃ sohaṃ, gayāya gayaphagguyā.",
      "english": "",
      "sinhala": "",
      "paliTitle": "Gayākassapattheragāthā"
    },
    {
      "number": 346,
      "pali": "‘‘‘Yaṃ mayā pakataṃ pāpaṃ, pubbe aññāsu jātisu; Taṃ dānīdha pavāhemi’, evaṃdiṭṭhi pure ahuṃ.",
      "english": "",
      "sinhala": "",
      "paliTitle": ""
    },
    {
      "number": 347,
      "pali": "‘‘Sutvā subhāsitaṃ vācaṃ, dhammatthasahitaṃ padaṃ; Tathaṃ yāthāvakaṃ atthaṃ, yoniso paccavekkhisaṃ;",
      "english": "",
      "sinhala": "",
      "paliTitle": ""
    },
    {
      "number": 348,
      "pali": "‘‘Ninhātasabbapāpomhi, nimmalo payato suci; Suddho suddhassa dāyādo, putto buddhassa oraso.",
      "english": "",
      "sinhala": "",
      "paliTitle": ""
    },
    {
      "number": 349,
      "pali": "‘‘Ogayhaṭṭhaṅgikaṃ sotaṃ, sabbapāpaṃ pavāhayiṃ; Tisso vijjā ajjhagamiṃ, kataṃ buddhassa sāsana’’nti. … Gayākassapo thero….",
      "english": "",
      "sinhala": "",
      "paliTitle": ""
    },
    {
      "number": 350,
      "pali": "‘‘Vātarogābhinīto tvaṃ, viharaṃ kānane vane; Paviṭṭhagocare lūkhe, kathaṃ bhikkhu karissasi.",
      "english": "",
      "sinhala": "",
      "paliTitle": "Vakkalittheragāthā"
    },
    {
      "number": 351,
      "pali": "‘‘Pītisukhena vipulena, pharamāno samussayaṃ; Lūkhampi abhisambhonto, viharissāmi kānane.",
      "english": "",
      "sinhala": "",
      "paliTitle": ""
    },
    {
      "number": 352,
      "pali": "‘‘Bhāvento satipaṭṭhāne, indriyāni balāni ca; Bojjhaṅgāni ca bhāvento, viharissāmi kānane.",
      "english": "",
      "sinhala": "",
      "paliTitle": ""
    },
    {
      "number": 353,
      "pali": "‘‘Āraddhavīriye pahitatte, niccaṃ daḷhaparakkame [āraddhavīriyo pahitatto, niccaṃ daḷhaparakkamo (sī.)]; Samagge sahite disvā, viharissāmi kānane.",
      "english": "",
      "sinhala": "",
      "paliTitle": ""
    },
    {
      "number": 354,
      "pali": "‘‘Anussaranto sambuddhaṃ, aggaṃ dantaṃ samāhitaṃ; Atandito rattindivaṃ, viharissāmi kānane’’ti. … Vakkalitthero….",
      "english": "",
      "sinhala": "",
      "paliTitle": ""
    },
    {
      "number": 355,
      "pali": "‘‘Olaggessāmi te citta, āṇidvāreva hatthinaṃ; Na taṃ pāpe niyojessaṃ, kāmajāla [kāmajālaṃ (syā.)] sarīraja [sarīrajaṃ (syā. ka.)].",
      "english": "",
      "sinhala": "",
      "paliTitle": "Vijitasenattheragāthā"
    },
    {
      "number": 356,
      "pali": "‘‘Tvaṃ olaggo na gacchasi [na gañchisi (pī)], dvāravivaraṃ gajova alabhanto; Na ca cittakali punappunaṃ, pasakka [pasahaṃ (sī. syā. pī.)] pāparato carissasi.",
      "english": "",
      "sinhala": "",
      "paliTitle": ""
    },
    {
      "number": 357,
      "pali": "‘‘Yathā kuñjaraṃ adantaṃ, navaggahamaṅkusaggaho; Balavā āvatteti akāmaṃ, evaṃ āvattayissaṃ taṃ.",
      "english": "",
      "sinhala": "",
      "paliTitle": ""
    },
    {
      "number": 358,
      "pali": "‘‘Yathā varahayadamakusalo, sārathi pavaro dameti ājaññaṃ; Evaṃ damayissaṃ taṃ, patiṭṭhito pañcasu balesu.",
      "english": "",
      "sinhala": "",
      "paliTitle": ""
    },
    {
      "number": 359,
      "pali": "‘‘Satiyā taṃ nibandhissaṃ, payutto te damessāmi [payatatto vodapessāmi (sī.)]; Vīriyadhuraniggahito, na yito dūraṃ gamissase cittā’’ti. … Vijitaseno thero….",
      "english": "",
      "sinhala": "",
      "paliTitle": ""
    },
    {
      "number": 360,
      "pali": "‘‘Upārambhacitto dummedho, suṇāti jinasāsanaṃ; Ārakā hoti saddhammā, nabhaso pathavī yathā.",
      "english": "",
      "sinhala": "",
      "paliTitle": "Yasadattattheragāthā"
    },
    {
      "number": 361,
      "pali": "‘‘Upārambhacitto dummedho, suṇāti jinasāsanaṃ; Parihāyati saddhammā, kāḷapakkheva candimā.",
      "english": "",
      "sinhala": "",
      "paliTitle": ""
    },
    {
      "number": 362,
      "pali": "‘‘Upārambhacitto dummedho, suṇāti jinasāsanaṃ; Parisussati saddhamme, maccho appodake yathā.",
      "english": "",
      "sinhala": "",
      "paliTitle": ""
    },
    {
      "number": 363,
      "pali": "‘‘Upārambhacitto dummedho, suṇāti jinasāsanaṃ; Na virūhati saddhamme, khette bījaṃva pūtikaṃ.",
      "english": "",
      "sinhala": "",
      "paliTitle": ""
    },
    {
      "number": 364,
      "pali": "‘‘Yo ca tuṭṭhena cittena, suṇāti jinasāsanaṃ; Khepetvā āsave sabbe, sacchikatvā akuppataṃ; Pappuyya paramaṃ santiṃ, parinibbātināsavo’’ti. … Yasadatto thero….",
      "english": "",
      "sinhala": "",
      "paliTitle": ""
    },
    {
      "number": 365,
      "pali": "‘‘Upasampadā ca me laddhā, vimutto camhi anāsavo; So ca me bhagavā diṭṭho, vihāre ca sahāvasiṃ.",
      "english": "",
      "sinhala": "",
      "paliTitle": "Soṇakuṭikaṇṇattheragāthā"
    },
    {
      "number": 366,
      "pali": "‘‘Bahudeva rattiṃ bhagavā, abbhokāsetināmayi; Vihārakusalo satthā, vihāraṃ pāvisī tadā.",
      "english": "",
      "sinhala": "",
      "paliTitle": ""
    },
    {
      "number": 367,
      "pali": "‘‘Santharitvāna saṅghāṭiṃ, seyyaṃ kappesi gotamo; Sīho selaguhāyaṃva, pahīnabhayabheravo.",
      "english": "",
      "sinhala": "",
      "paliTitle": ""
    },
    {
      "number": 368,
      "pali": "‘‘Tato kalyāṇavākkaraṇo, sammāsambuddhasāvako; Soṇo abhāsi saddhammaṃ, buddhaseṭṭhassa sammukhā.",
      "english": "",
      "sinhala": "",
      "paliTitle": ""
    },
    {
      "number": 369,
      "pali": "‘‘Pañcakkhandhe pariññāya, bhāvayitvāna añjasaṃ; Pappuyya paramaṃ santiṃ, parinibbissatyanāsavo’’ti. … Soṇo kuṭikaṇṇathero….",
      "english": "",
      "sinhala": "",
      "paliTitle": ""
    },
    {
      "number": 370,
      "pali": "‘‘Yo ve garūnaṃ vacanaññu dhīro, vase ca tamhi janayetha pemaṃ; So bhattimā nāma ca hoti paṇḍito, ñatvā ca dhammesu visesi assa.",
      "english": "",
      "sinhala": "",
      "paliTitle": "Kosiyattheragāthā"
    },
    {
      "number": 371,
      "pali": "‘‘Yaṃ āpadā uppatitā uḷārā, nakkhambhayante paṭisaṅkhayantaṃ; So thāmavā nāma ca hoti paṇḍito, ñatvā ca dhammesu visesi assa.",
      "english": "",
      "sinhala": "",
      "paliTitle": ""
    },
    {
      "number": 372,
      "pali": "‘‘Yo ve samuddova ṭhito anejo, gambhīrapañño nipuṇatthadassī; Asaṃhāriyo nāma ca hoti paṇḍito, ñatvā ca dhammesu visesi assa.",
      "english": "",
      "sinhala": "",
      "paliTitle": ""
    },
    {
      "number": 373,
      "pali": "‘‘Bahussuto dhammadharo ca hoti, dhammassa hoti anudhammacārī; So tādiso nāma ca hoti paṇḍito, ñatvā ca dhammesu visesi assa.",
      "english": "",
      "sinhala": "",
      "paliTitle": ""
    },
    {
      "number": 374,
      "pali": "‘‘Atthañca yo jānāti bhāsitassa, atthañca ñatvāna tathā karoti; Atthantaro nāma sa hoti paṇḍito, ñatvā ca dhammesu visesi assā’’ti. … Kosiyo thero…. Pañcakanipāto niṭṭhito. Tatruddānaṃ – Rājadatto subhūto ca, girimānandasumanā; Vaḍḍho ca kassapo thero, gayākassapavakkalī. Vijito yasadatto ca, soṇo kosiyasavhayo; Saṭṭhi ca pañca gāthāyo, therā ca ettha dvādasāti.",
      "english": "",
      "sinhala": "",
      "paliTitle": ""
    },
    {
      "number": 6,
      "pali": "Chakkanipāto",
      "english": "",
      "sinhala": "",
      "paliTitle": ""
    },
    {
      "number": 375,
      "pali": "‘‘Disvāna pāṭihīrāni, gotamassa yasassino; Na tāvāhaṃ paṇipatiṃ, issāmānena vañcito.",
      "english": "",
      "sinhala": "",
      "paliTitle": "Uruveḷakassapattheragāthā"
    },
    {
      "number": 376,
      "pali": "‘‘Mama saṅkappamaññāya, codesi narasārathi; Tato me āsi saṃvego, abbhuto lomahaṃsano.",
      "english": "",
      "sinhala": "",
      "paliTitle": ""
    },
    {
      "number": 377,
      "pali": "‘‘Pubbe jaṭilabhūtassa, yā me siddhi parittikā; Tāhaṃ tadā nirākatvā [niraṃkatvā (syā. ka.)], pabbajiṃ jinasāsane.",
      "english": "",
      "sinhala": "",
      "paliTitle": ""
    },
    {
      "number": 378,
      "pali": "‘‘Pubbe yaññena santuṭṭho, kāmadhātupurakkhato; Pacchā rāgañca dosañca, mohañcāpi samūhaniṃ.",
      "english": "",
      "sinhala": "",
      "paliTitle": ""
    },
    {
      "number": 379,
      "pali": "‘‘Pubbenivāsaṃ jānāmi, dibbacakkhu visodhitaṃ; Iddhimā paracittaññū, dibbasotañca pāpuṇiṃ.",
      "english": "",
      "sinhala": "",
      "paliTitle": ""
    },
    {
      "number": 380,
      "pali": "‘‘Yassa catthāya pabbajito, agārasmānagāriyaṃ; So me attho anuppatto, sabbasaṃyojanakkhayo’’ti. … Uruveḷakassapo thero….",
      "english": "",
      "sinhala": "",
      "paliTitle": ""
    },
    {
      "number": 381,
      "pali": "‘‘Atihitā vīhi, khalagatā sālī; Na ca labhe piṇḍaṃ, kathamahaṃ kassaṃ.",
      "english": "",
      "sinhala": "",
      "paliTitle": "Tekicchakārittheragāthā"
    },
    {
      "number": 382,
      "pali": "‘‘Buddhamappameyyaṃ anussara pasanno; Pītiyā phuṭasarīro hohisi satatamudaggo.",
      "english": "",
      "sinhala": "",
      "paliTitle": ""
    },
    {
      "number": 383,
      "pali": "‘‘Dhammamappameyyaṃ anussara pasanno; Pītiyā phuṭasarīro hohisi satatamudaggo.",
      "english": "",
      "sinhala": "",
      "paliTitle": ""
    },
    {
      "number": 384,
      "pali": "‘‘Saṅghamappameyyaṃ anussara pasanno; Pītiyā phuṭasarīro hohisi satatamudaggo.",
      "english": "",
      "sinhala": "",
      "paliTitle": ""
    },
    {
      "number": 385,
      "pali": "‘‘Abbhokāse viharasi, sītā hemantikā imā ratyo; Mā sītena pareto vihaññittho, pavisa tvaṃ vihāraṃ phusitaggaḷaṃ.",
      "english": "",
      "sinhala": "",
      "paliTitle": ""
    },
    {
      "number": 386,
      "pali": "‘‘Phusissaṃ catasso appamaññāyo, tāhi ca sukhito viharissaṃ; Nāhaṃ sītena vihaññissaṃ, aniñjito viharanto’’ti. … Tekicchakārī [tekicchakāni (sī. syā. pī.)] thero….",
      "english": "",
      "sinhala": "",
      "paliTitle": ""
    },
    {
      "number": 387,
      "pali": "‘‘Yassa sabrahmacārīsu, gāravo nūpalabbhati; Parihāyati saddhammā, maccho appodake yathā.",
      "english": "",
      "sinhala": "",
      "paliTitle": "Mahānāgattheragāthā"
    },
    {
      "number": 388,
      "pali": "‘‘Yassa sabrahmacārīsu, gāravo nūpalabbhati; Na virūhati saddhamme, khette bījaṃva pūtikaṃ.",
      "english": "",
      "sinhala": "",
      "paliTitle": ""
    },
    {
      "number": 389,
      "pali": "‘‘Yassa sabrahmacārīsu, gāravo nūpalabbhati; Ārakā hoti nibbānā [nibbāṇā (sī.)], dhammarājassa sāsane.",
      "english": "",
      "sinhala": "",
      "paliTitle": ""
    },
    {
      "number": 390,
      "pali": "‘‘Yassa sabrahmacārīsu, gāravo upalabbhati; Na vihāyati saddhammā, maccho bavhodake [bahvodake (sī.), bahodake (syā.)] yathā.",
      "english": "",
      "sinhala": "",
      "paliTitle": ""
    },
    {
      "number": 391,
      "pali": "‘‘Yassa sabrahmacārīsu, gāravo upalabbhati; So virūhati saddhamme, khette bījaṃva bhaddakaṃ.",
      "english": "",
      "sinhala": "",
      "paliTitle": ""
    },
    {
      "number": 392,
      "pali": "‘‘Yassa sabrahmacārīsu, gāravo upalabbhati; Santike hoti nibbānaṃ [nibbāṇaṃ (sī.)], dhammarājassa sāsane’’ti. … Mahānāgo thero….",
      "english": "",
      "sinhala": "",
      "paliTitle": ""
    },
    {
      "number": 393,
      "pali": "‘‘Kullo sivathikaṃ gantvā, addasa itthimujjhitaṃ; Apaviddhaṃ susānasmiṃ, khajjantiṃ kimihī phuṭaṃ.",
      "english": "",
      "sinhala": "",
      "paliTitle": "Kullattheragāthā"
    },
    {
      "number": 394,
      "pali": "‘‘Āturaṃ asuciṃ pūtiṃ, passa kulla samussayaṃ; Uggharantaṃ paggharantaṃ, bālānaṃ abhinanditaṃ.",
      "english": "",
      "sinhala": "",
      "paliTitle": ""
    },
    {
      "number": 395,
      "pali": "‘‘Dhammādāsaṃ gahetvāna, ñāṇadassanapattiyā; Paccavekkhiṃ imaṃ kāyaṃ, tucchaṃ santarabāhiraṃ.",
      "english": "",
      "sinhala": "",
      "paliTitle": ""
    },
    {
      "number": 396,
      "pali": "‘‘Yathā idaṃ tathā etaṃ, yathā etaṃ tathā idaṃ; Yathā adho tathā uddhaṃ, yathā uddhaṃ tathā adho.",
      "english": "",
      "sinhala": "",
      "paliTitle": ""
    },
    {
      "number": 397,
      "pali": "‘‘Yathā divā tathā rattiṃ, yathā rattiṃ tathā divā; Yathā pure tathā pacchā, yathā pacchā tathā pure.",
      "english": "",
      "sinhala": "",
      "paliTitle": ""
    },
    {
      "number": 398,
      "pali": "‘‘Pañcaṅgikena turiyena, na ratī hoti tādisī; Yathā ekaggacittassa, sammā dhammaṃ vipassato’’ti. … Kullo thero….",
      "english": "",
      "sinhala": "",
      "paliTitle": ""
    },
    {
      "number": 399,
      "pali": "‘‘Manujassa pamattacārino, taṇhā vaḍḍhati māluvā viya; So plavatī [plavati (sī. pī. ka.), pariplavati (syā.)] hurā huraṃ, phalamicchaṃva vanasmi vānaro.",
      "english": "",
      "sinhala": "",
      "paliTitle": "Mālukyaputtattheragāthā"
    },
    {
      "number": 400,
      "pali": "‘‘Yaṃ esā sahate [sahati (pī. ka.)] jammī, taṇhā loke visattikā; Sokā tassa pavaḍḍhanti, abhivaṭṭhaṃva [abhivuṭṭhaṃva (syā.), abhivaḍḍhaṃva (ka.)] bīraṇaṃ.",
      "english": "",
      "sinhala": "",
      "paliTitle": ""
    },
    {
      "number": 401,
      "pali": "‘‘Yo cetaṃ sahate [sahati (pī. ka.)] jammiṃ, taṇhaṃ loke duraccayaṃ; Sokā tamhā papatanti, udabindūva pokkharā.",
      "english": "",
      "sinhala": "",
      "paliTitle": ""
    },
    {
      "number": 402,
      "pali": "‘‘Taṃ vo vadāmi bhaddaṃ vo, yāvantettha samāgatā; Taṇhāya mūlaṃ khaṇatha, usīratthova bīraṇaṃ; Mā vo naḷaṃva sotova, māro bhañji punappunaṃ.",
      "english": "",
      "sinhala": "",
      "paliTitle": ""
    },
    {
      "number": 403,
      "pali": "‘‘Karotha buddhavacanaṃ, khaṇo vo mā upaccagā; Khaṇātītā hi socanti, nirayamhi samappitā.",
      "english": "",
      "sinhala": "",
      "paliTitle": ""
    },
    {
      "number": 404,
      "pali": "‘‘Pamādo rajo pamādo [sabbadā (sī. ka.), suttanipātaṭṭhakathāyaṃ uṭṭhānasuttavaṇṇanā oloketabbā], pamādānupatito rajo; Appamādena vijjāya, abbahe sallamattano’’ti. … Mālukyaputto [māluṅkyaputto (sī. syā. pī.)] thero….",
      "english": "",
      "sinhala": "",
      "paliTitle": ""
    },
    {
      "number": 405,
      "pali": "‘‘Paṇṇavīsativassāni, yato pabbajito ahaṃ; Accharāsaṅghātamattampi, cetosantimanajjhagaṃ.",
      "english": "",
      "sinhala": "",
      "paliTitle": "Sappadāsattheragāthā"
    },
    {
      "number": 406,
      "pali": "‘‘Aladdhā cittassekaggaṃ, kāmarāgena aṭṭito [addito (syā. sī. aṭṭha.), aḍḍito (ka.)]; Bāhā paggayha kandanto, vihārā upanikkhamiṃ [nūpanikkhamiṃ (sabbattha), dupanikkhamiṃ (?)].",
      "english": "",
      "sinhala": "",
      "paliTitle": ""
    },
    {
      "number": 407,
      "pali": "‘‘Satthaṃ vā āharissāmi, ko attho jīvitena me; Kathaṃ hi sikkhaṃ paccakkhaṃ, kālaṃ kubbetha mādiso.",
      "english": "",
      "sinhala": "",
      "paliTitle": ""
    },
    {
      "number": 408,
      "pali": "‘‘Tadāhaṃ khuramādāya, mañcakamhi upāvisiṃ; Parinīto khuro āsi, dhamaniṃ chettumattano.",
      "english": "",
      "sinhala": "",
      "paliTitle": ""
    },
    {
      "number": 409,
      "pali": "‘‘Tato me manasīkāro, yoniso udapajjatha; Ādīnavo pāturahu, nibbidā samatiṭṭhatha.",
      "english": "",
      "sinhala": "",
      "paliTitle": ""
    },
    {
      "number": 410,
      "pali": "‘‘Tato cittaṃ vimucci me, passa dhammasudhammataṃ; Tisso vijjā anuppattā, kataṃ buddhassa sāsana’’nti. … Sappadāso thero….",
      "english": "",
      "sinhala": "",
      "paliTitle": ""
    },
    {
      "number": 7,
      "pali": "Kātiyānattheragāthā",
      "english": "",
      "sinhala": "",
      "paliTitle": ""
    },
    {
      "number": 411,
      "pali": "‘‘Uṭṭhehi nisīda kātiyāna, mā niddābahulo ahu jāgarassu; Mā taṃ alasaṃ pamattabandhu, kūṭeneva jinātu maccurājā.",
      "english": "",
      "sinhala": "",
      "paliTitle": ""
    },
    {
      "number": 412,
      "pali": "‘‘Seyyathāpi [sayathāpi (sī. pī.)] mahāsamuddavego, evaṃ jātijarātivattate taṃ; So karohi sudīpamattano tvaṃ, na hi tāṇaṃ tava vijjateva aññaṃ.",
      "english": "",
      "sinhala": "",
      "paliTitle": ""
    },
    {
      "number": 413,
      "pali": "‘‘Satthā hi vijesi maggametaṃ, saṅgā jātijarābhayā atītaṃ; Pubbāpararattamappamatto, anuyuñjassu daḷhaṃ karohi yogaṃ.",
      "english": "",
      "sinhala": "",
      "paliTitle": ""
    },
    {
      "number": 414,
      "pali": "‘‘Purimāni pamuñca bandhanāni, saṅghāṭikhuramuṇḍabhikkhabhojī; Mā khiḍḍāratiñca mā niddaṃ, anuyuñjittha jhāya kātiyāna.",
      "english": "",
      "sinhala": "",
      "paliTitle": ""
    },
    {
      "number": 415,
      "pali": "‘‘Jhāyāhi jināhi kātiyāna, yogakkhemapathesu kovidosi; Pappuyya anuttaraṃ visuddhiṃ, parinibbāhisi vārināva joti.",
      "english": "",
      "sinhala": "",
      "paliTitle": ""
    },
    {
      "number": 416,
      "pali": "‘‘Pajjotakaro parittaraṃso, vātena vinamyate latāva; Evampi tuvaṃ anādiyāno, māraṃ indasagotta niddhunāhi; So vedayitāsu vītarāgo, kālaṃ kaṅkha idheva sītibhūto’’ti. … Kātiyāno thero….",
      "english": "",
      "sinhala": "",
      "paliTitle": ""
    },
    {
      "number": 417,
      "pali": "‘‘Sudesito cakkhumatā, buddhenādiccabandhunā; Sabbasaṃyojanātīto, sabbavaṭṭavināsano.",
      "english": "",
      "sinhala": "",
      "paliTitle": "Migajālattheragāthā"
    },
    {
      "number": 418,
      "pali": "‘‘Niyyāniko uttaraṇo, taṇhāmūlavisosano; Visamūlaṃ āghātanaṃ, chetvā pāpeti nibbutiṃ.",
      "english": "",
      "sinhala": "",
      "paliTitle": ""
    },
    {
      "number": 419,
      "pali": "‘‘Aññāṇamūlabhedāya, kammayantavighāṭano; Viññāṇānaṃ pariggahe, ñāṇavajiranipātano.",
      "english": "",
      "sinhala": "",
      "paliTitle": ""
    },
    {
      "number": 420,
      "pali": "‘‘Vedanānaṃ viññāpano, upādānappamocano; Bhavaṃ aṅgārakāsuṃva, ñāṇena anupassano [anupassako (sī. pī.)].",
      "english": "",
      "sinhala": "",
      "paliTitle": ""
    },
    {
      "number": 421,
      "pali": "‘‘Mahāraso sugambhīro, jarāmaccunivāraṇo; Ariyo aṭṭhaṅgiko maggo, dukkhūpasamano sivo.",
      "english": "",
      "sinhala": "",
      "paliTitle": ""
    },
    {
      "number": 422,
      "pali": "‘‘Kammaṃ kammanti ñatvāna, vipākañca vipākato; Paṭiccuppannadhammānaṃ, yathāvālokadassano; Mahākhemaṅgamo santo, pariyosānabhaddako’’ti. … Migajālo thero….",
      "english": "",
      "sinhala": "",
      "paliTitle": ""
    },
    {
      "number": 423,
      "pali": "‘‘Jātimadena mattohaṃ, bhogaissariyena ca; Saṇṭhānavaṇṇarūpena, madamatto acārihaṃ.",
      "english": "",
      "sinhala": "",
      "paliTitle": "Purohitaputtajentattheragāthā"
    },
    {
      "number": 424,
      "pali": "‘‘Nāttano samakaṃ kañci, atirekaṃ ca maññisaṃ; Atimānahato bālo, patthaddho ussitaddhajo.",
      "english": "",
      "sinhala": "",
      "paliTitle": ""
    },
    {
      "number": 425,
      "pali": "‘‘Mātaraṃ pitarañcāpi, aññepi garusammate; Na kañci abhivādesiṃ, mānatthaddho anādaro.",
      "english": "",
      "sinhala": "",
      "paliTitle": ""
    },
    {
      "number": 426,
      "pali": "‘‘Disvā vināyakaṃ aggaṃ, sārathīnaṃ varuttamaṃ; Tapantamiva ādiccaṃ, bhikkhusaṅghapurakkhataṃ.",
      "english": "",
      "sinhala": "",
      "paliTitle": ""
    },
    {
      "number": 427,
      "pali": "‘‘Mānaṃ madañca chaḍḍetvā, vippasannena cetasā; Sirasā abhivādesiṃ, sabbasattānamuttamaṃ.",
      "english": "",
      "sinhala": "",
      "paliTitle": ""
    },
    {
      "number": 428,
      "pali": "‘‘Atimāno ca omāno, pahīnā susamūhatā; Asmimāno samucchinno, sabbe mānavidhā hatā’’ti. … Jento purohitaputto thero….",
      "english": "",
      "sinhala": "",
      "paliTitle": ""
    },
    {
      "number": 429,
      "pali": "‘‘Yadā navo pabbajito, jātiyā sattavassiko; Iddhiyā abhibhotvāna, pannagindaṃ mahiddhikaṃ.",
      "english": "",
      "sinhala": "",
      "paliTitle": "Sumanattheragāthā"
    },
    {
      "number": 430,
      "pali": "‘‘Upajjhāyassa udakaṃ, anotattā mahāsarā; Āharāmi tato disvā, maṃ satthā etadabravi’’.",
      "english": "",
      "sinhala": "",
      "paliTitle": ""
    },
    {
      "number": 431,
      "pali": "‘‘Sāriputta imaṃ passa, āgacchantaṃ kumārakaṃ; Udakakumbhamādāya, ajjhattaṃ susamāhitaṃ.",
      "english": "",
      "sinhala": "",
      "paliTitle": ""
    },
    {
      "number": 432,
      "pali": "‘‘Pāsādikena vattena, kalyāṇairiyāpatho; Sāmaṇeronuruddhassa, iddhiyā ca visārado.",
      "english": "",
      "sinhala": "",
      "paliTitle": ""
    },
    {
      "number": 433,
      "pali": "‘‘Ājānīyena ājañño, sādhunā sādhukārito; Vinīto anuruddhena, katakiccena sikkhito.",
      "english": "",
      "sinhala": "",
      "paliTitle": ""
    },
    {
      "number": 434,
      "pali": "‘‘So patvā paramaṃ santiṃ, sacchikatvā akuppataṃ; Sāmaṇero sa sumano, mā maṃ jaññāti icchatī’’ti. … Sumano thero….",
      "english": "",
      "sinhala": "",
      "paliTitle": ""
    },
    {
      "number": 435,
      "pali": "‘‘Vātarogābhinīto tvaṃ, viharaṃ kānane vane; Paviddhagocare lūkhe, kathaṃ bhikkhu karissasi’’.",
      "english": "",
      "sinhala": "",
      "paliTitle": "Nhātakamunittheragāthā"
    },
    {
      "number": 436,
      "pali": "‘‘Pītisukhena vipulena, pharitvāna samussayaṃ; Lūkhampi abhisambhonto, viharissāmi kānane.",
      "english": "",
      "sinhala": "",
      "paliTitle": ""
    },
    {
      "number": 437,
      "pali": "‘‘Bhāvento satta bojjhaṅge, indriyāni balāni ca; Jhānasokhummasampanno [jhānasukhumasampanno (syā. ka.)], viharissaṃ anāsavo.",
      "english": "",
      "sinhala": "",
      "paliTitle": ""
    },
    {
      "number": 438,
      "pali": "‘‘Vippamuttaṃ kilesehi, suddhacittaṃ anāvilaṃ; Abhiṇhaṃ paccavekkhanto, viharissaṃ anāsavo.",
      "english": "",
      "sinhala": "",
      "paliTitle": ""
    },
    {
      "number": 439,
      "pali": "‘‘Ajjhattañca bahiddhā ca, ye me vijjiṃsu āsavā; Sabbe asesā ucchinnā, na ca uppajjare puna.",
      "english": "",
      "sinhala": "",
      "paliTitle": ""
    },
    {
      "number": 440,
      "pali": "‘‘Pañcakkhandhā pariññātā, tiṭṭhanti chinnamūlakā; Dukkhakkhayo anuppatto, natthi dāni punabbhavo’’ti. … Nhātakamunitthero….",
      "english": "",
      "sinhala": "",
      "paliTitle": ""
    },
    {
      "number": 441,
      "pali": "‘‘Akkodhassa kuto kodho, dantassa samajīvino; Sammadaññā vimuttassa, upasantassa tādino.",
      "english": "",
      "sinhala": "",
      "paliTitle": "Brahmadattattheragāthā"
    },
    {
      "number": 442,
      "pali": "‘‘Tasseva tena pāpiyo, yo kuddhaṃ paṭikujjhati; Kuddhaṃ appaṭikujjhanto, saṅgāmaṃ jeti dujjayaṃ.",
      "english": "",
      "sinhala": "",
      "paliTitle": ""
    },
    {
      "number": 443,
      "pali": "[saṃ. ni. 1.188, 250] ‘‘Ubhinnamatthaṃ carati, attano ca parassa ca; Paraṃ saṅkupitaṃ ñatvā, yo sato upasammati.",
      "english": "",
      "sinhala": "",
      "paliTitle": ""
    },
    {
      "number": 444,
      "pali": "[saṃ. ni. 1.188, 250] ‘‘Ubhinnaṃ tikicchantaṃ taṃ, attano ca parassa ca; Janā maññanti bāloti, ye dhammassa akovidā.",
      "english": "",
      "sinhala": "",
      "paliTitle": ""
    },
    {
      "number": 445,
      "pali": "‘‘Uppajje te sace kodho, āvajja kakacūpamaṃ; Uppajje ce rase taṇhā, puttamaṃsūpamaṃ sara.",
      "english": "",
      "sinhala": "",
      "paliTitle": ""
    },
    {
      "number": 446,
      "pali": "‘‘Sace dhāvati cittaṃ te, kāmesu ca bhavesu ca; Khippaṃ niggaṇha satiyā, kiṭṭhādaṃ viya duppasu’’nti; … Brahmadatto thero….",
      "english": "",
      "sinhala": "",
      "paliTitle": ""
    },
    {
      "number": 447,
      "pali": "[udā. 45; cūḷava. 385; pari. 339] ‘‘Channamativassati, vivaṭaṃ nātivassati; Tasmā channaṃ vivaretha, evaṃ taṃ nātivassati.",
      "english": "",
      "sinhala": "",
      "paliTitle": "Sirimaṇḍattheragāthā"
    },
    {
      "number": 448,
      "pali": "[saṃ. ni. 1.66; netti. 18] ‘‘Maccunābbhahato loko, jarāya parivārito; Taṇhāsallena otiṇṇo, icchādhūpāyito sadā.",
      "english": "",
      "sinhala": "",
      "paliTitle": ""
    },
    {
      "number": 449,
      "pali": "‘‘Maccunābbhahato loko, parikkhitto jarāya ca; Haññati niccamattāṇo, pattadaṇḍova takkaro.",
      "english": "",
      "sinhala": "",
      "paliTitle": ""
    },
    {
      "number": 450,
      "pali": "‘‘Āgacchantaggikhandhāva, maccu byādhi jarā tayo; Paccuggantuṃ balaṃ natthi, javo natthi palāyituṃ.",
      "english": "",
      "sinhala": "",
      "paliTitle": ""
    },
    {
      "number": 451,
      "pali": "‘‘Amoghaṃ divasaṃ kayirā, appena bahukena vā; Yaṃ yaṃ vijahate [virahate (sī. pī.), vivahate (syā.)] rattiṃ, tadūnaṃ tassa jīvitaṃ.",
      "english": "",
      "sinhala": "",
      "paliTitle": ""
    },
    {
      "number": 452,
      "pali": "‘‘Carato tiṭṭhato vāpi, āsīnasayanassa vā; Upeti carimā ratti, na te kālo pamajjitu’’nti. … Sirimaṇḍo [sirimando (sī.)] thero….",
      "english": "",
      "sinhala": "",
      "paliTitle": ""
    },
    {
      "number": 453,
      "pali": "‘‘Dvipādakoyaṃ asuci, duggandho parihīrati [pariharati (ka.)]; Nānākuṇapaparipūro, vissavanto tato tato.",
      "english": "",
      "sinhala": "",
      "paliTitle": "Sabbakāmittheragāthā"
    },
    {
      "number": 454,
      "pali": "‘‘Migaṃ nilīnaṃ kūṭena, baḷiseneva ambujaṃ; Vānaraṃ viya lepena, bādhayanti puthujjanaṃ.",
      "english": "",
      "sinhala": "",
      "paliTitle": ""
    },
    {
      "number": 455,
      "pali": "‘‘Rūpā saddā rasā gandhā, phoṭṭhabbā ca manoramā; Pañca kāmaguṇā ete, itthirūpasmi dissare.",
      "english": "",
      "sinhala": "",
      "paliTitle": ""
    },
    {
      "number": 456,
      "pali": "‘‘Ye etā upasevanti, rattacittā puthujjanā; Vaḍḍhenti kaṭasiṃ ghoraṃ, ācinanti punabbhavaṃ.",
      "english": "",
      "sinhala": "",
      "paliTitle": ""
    },
    {
      "number": 457,
      "pali": "‘‘Yo cetā parivajjeti, sappasseva padā siro; Somaṃ visattikaṃ loke, sato samativattati.",
      "english": "",
      "sinhala": "",
      "paliTitle": ""
    },
    {
      "number": 458,
      "pali": "‘‘Kāmesvādīnavaṃ disvā, nekkhammaṃ daṭṭhu khemato; Nissaṭo sabbakāmehi, patto me āsavakkhayo’’ti. … Sabbakāmitthero…. Chakkanipāto niṭṭhito. Tatruddānaṃ – Uruveḷakassapo ca, thero tekicchakāri ca; Mahānāgo ca kullo ca, mālukyo [māluto (sī. ka.), māluṅkyo (syā.)] sappadāsako. Kātiyāno migajālo, jento sumanasavhayo; Nhātamuni brahmadatto, sirimaṇḍo sabbakāmī ca; Gāthāyo caturāsīti, therā cettha catuddasāti.",
      "english": "",
      "sinhala": "",
      "paliTitle": ""
    },
    {
      "number": 7,
      "pali": "Sattakanipāto",
      "english": "",
      "sinhala": "",
      "paliTitle": ""
    },
    {
      "number": 459,
      "pali": "‘‘Alaṅkatā suvasanā, māladhārī [mālābhārī (sī.), mālabhārī (syā.)] vibhūsitā; Alattakakatāpādā, pādukāruyha vesikā.",
      "english": "",
      "sinhala": "",
      "paliTitle": "Sundarasamuddattheragāthā"
    },
    {
      "number": 460,
      "pali": "‘‘Pādukā oruhitvāna, purato pañjalīkatā; Sā maṃ saṇhena mudunā, mhitapubbaṃ [mihitapubbaṃ (sī.)] abhāsatha’’.",
      "english": "",
      "sinhala": "",
      "paliTitle": ""
    },
    {
      "number": 461,
      "pali": "‘‘Yuvāsi tvaṃ pabbajito, tiṭṭhāhi mama sāsane; Bhuñja mānusake kāme, ahaṃ vittaṃ dadāmi te; Saccaṃ te paṭijānāmi, aggiṃ vā te harāmahaṃ.",
      "english": "",
      "sinhala": "",
      "paliTitle": ""
    },
    {
      "number": 462,
      "pali": "‘‘Yadā jiṇṇā bhavissāma, ubho daṇḍaparāyanā; Ubhopi pabbajissāma, ubhayattha kaṭaggaho’’.",
      "english": "",
      "sinhala": "",
      "paliTitle": ""
    },
    {
      "number": 463,
      "pali": "‘‘Tañca disvāna yācantiṃ, vesikaṃ pañjalīkataṃ; Alaṅkataṃ suvasanaṃ, maccupāsaṃva oḍḍitaṃ.",
      "english": "",
      "sinhala": "",
      "paliTitle": ""
    },
    {
      "number": 464,
      "pali": "‘‘Tato me manasīkāro…pe… nibbidā samatiṭṭhatha.",
      "english": "",
      "sinhala": "",
      "paliTitle": ""
    },
    {
      "number": 465,
      "pali": "‘‘Tato cittaṃ vimucci me…pe… kataṃ buddhassa sāsana’’nti. … Sundarasamuddo thero….",
      "english": "",
      "sinhala": "",
      "paliTitle": ""
    },
    {
      "number": 466,
      "pali": "Pare ambāṭakārāme, vanasaṇḍamhi bhaddiyo; Samūlaṃ taṇhamabbuyha, tattha bhaddova jhāyati [bhaddo’dhijhāyāyati (sī.), bhaddo jhiyāyati (syā. sī. aṭṭha.)].",
      "english": "",
      "sinhala": "",
      "paliTitle": "Lakuṇḍakabhaddiyattheragāthā"
    },
    {
      "number": 467,
      "pali": "‘‘Ramanteke mudiṅgehi [mutiṅgehi (sī. aṭṭha.)], vīṇāhi paṇavehi ca; Ahañca rukkhamūlasmiṃ, rato buddhassa sāsane.",
      "english": "",
      "sinhala": "",
      "paliTitle": ""
    },
    {
      "number": 468,
      "pali": "‘‘Buddho ce [buddho ca (sabbattha)] me varaṃ dajjā, so ca labbhetha me varo; Gaṇhehaṃ sabbalokassa, niccaṃ kāyagataṃ satiṃ.",
      "english": "",
      "sinhala": "",
      "paliTitle": ""
    },
    {
      "number": 469,
      "pali": "‘‘Ye maṃ rūpena pāmiṃsu, ye ca ghosena anvagū; Chandarāgavasūpetā, na maṃ jānanti te janā.",
      "english": "",
      "sinhala": "",
      "paliTitle": ""
    },
    {
      "number": 470,
      "pali": "‘‘Ajjhattañca na jānāti, bahiddhā ca na passati; Samantāvaraṇo bālo, sa ve ghosena vuyhati.",
      "english": "",
      "sinhala": "",
      "paliTitle": ""
    },
    {
      "number": 471,
      "pali": "‘‘Ajjhattañca na jānāti, bahiddhā ca vipassati; Bahiddhā phaladassāvī, sopi ghosena vuyhati.",
      "english": "",
      "sinhala": "",
      "paliTitle": ""
    },
    {
      "number": 472,
      "pali": "‘‘Ajjhattañca pajānāti, bahiddhā ca vipassati; Anāvaraṇadassāvī, na so ghosena vuyhatī’’ti. … Lakuṇḍakabhaddiyo thero….",
      "english": "",
      "sinhala": "",
      "paliTitle": ""
    },
    {
      "number": 473,
      "pali": "‘‘Ekaputto ahaṃ āsiṃ, piyo mātu piyo pitu; Bahūhi vatacariyāhi, laddho āyācanāhi ca.",
      "english": "",
      "sinhala": "",
      "paliTitle": "Bhaddattheragāthā"
    },
    {
      "number": 474,
      "pali": "‘‘Te ca maṃ anukampāya, atthakāmā hitesino; Ubho pitā ca mātā ca, buddhassa upanāmayuṃ’’.",
      "english": "",
      "sinhala": "",
      "paliTitle": ""
    },
    {
      "number": 475,
      "pali": "‘‘Kicchā laddho ayaṃ putto, sukhumālo sukhedhito; Imaṃ dadāma te nātha, jinassa paricārakaṃ’’.",
      "english": "",
      "sinhala": "",
      "paliTitle": ""
    },
    {
      "number": 476,
      "pali": "‘‘Satthā ca maṃ paṭiggayha, ānandaṃ etadabravi; ‘Pabbājehi imaṃ khippaṃ, hessatyājāniyo ayaṃ.",
      "english": "",
      "sinhala": "",
      "paliTitle": ""
    },
    {
      "number": 477,
      "pali": "‘‘Pabbājetvāna maṃ satthā, vihāraṃ pāvisī jino; Anoggatasmiṃ sūriyasmiṃ, tato cittaṃ vimucci me.",
      "english": "",
      "sinhala": "",
      "paliTitle": ""
    },
    {
      "number": 478,
      "pali": "‘‘Tato satthā nirākatvā, paṭisallānavuṭṭhito; ‘Ehi bhaddā’ti maṃ āha, sā me āsūpasampadā.",
      "english": "",
      "sinhala": "",
      "paliTitle": ""
    },
    {
      "number": 479,
      "pali": "‘‘Jātiyā sattavassena, laddhā me upasampadā; Tisso vijjā anuppattā, aho dhammasudhammatā’’ti. … Bhaddo thero….",
      "english": "",
      "sinhala": "",
      "paliTitle": ""
    },
    {
      "number": 480,
      "pali": "‘‘Disvā pāsādachāyāyaṃ, caṅkamantaṃ naruttamaṃ; Tattha naṃ upasaṅkamma, vandissaṃ [vandisaṃ (sī. pī.)] purisuttamaṃ.",
      "english": "",
      "sinhala": "",
      "paliTitle": "Sopākattheragāthā"
    },
    {
      "number": 481,
      "pali": "‘‘Ekaṃsaṃ cīvaraṃ katvā, saṃharitvāna pāṇayo; Anucaṅkamissaṃ virajaṃ, sabbasattānamuttamaṃ.",
      "english": "",
      "sinhala": "",
      "paliTitle": ""
    },
    {
      "number": 482,
      "pali": "‘‘Tato pañhe apucchi maṃ, pañhānaṃ kovido vidū; Acchambhī ca abhīto ca, byākāsiṃ satthuno ahaṃ.",
      "english": "",
      "sinhala": "",
      "paliTitle": ""
    },
    {
      "number": 483,
      "pali": "‘‘Vissajjitesu pañhesu, anumodi tathāgato; Bhikkhusaṅghaṃ viloketvā, imamatthaṃ abhāsatha’’.",
      "english": "",
      "sinhala": "",
      "paliTitle": ""
    },
    {
      "number": 484,
      "pali": "‘‘Lābhā aṅgānaṃ magadhānaṃ, yesāyaṃ paribhuñjati; Cīvaraṃ piṇḍapātañca, paccayaṃ sayanāsanaṃ; Paccuṭṭhānañca sāmīciṃ, tesaṃ lābhā’’ti cābravi.",
      "english": "",
      "sinhala": "",
      "paliTitle": ""
    },
    {
      "number": 485,
      "pali": "‘‘Ajjatagge maṃ sopāka, dassanāyopasaṅkama; Esā ceva te sopāka, bhavatu upasampadā’’.",
      "english": "",
      "sinhala": "",
      "paliTitle": ""
    },
    {
      "number": 486,
      "pali": "‘‘Jātiyā sattavassohaṃ, laddhāna upasampadaṃ; Dhāremi antimaṃ dehaṃ, aho dhammasudhammatā’’ti. … Sopāko thero….",
      "english": "",
      "sinhala": "",
      "paliTitle": ""
    },
    {
      "number": 487,
      "pali": "‘‘Sare hatthehi bhañjitvā, katvāna kuṭimacchisaṃ; Tena me sarabhaṅgoti, nāmaṃ sammutiyā ahu.",
      "english": "",
      "sinhala": "",
      "paliTitle": "Sarabhaṅgattheragāthā"
    },
    {
      "number": 488,
      "pali": "‘‘Na mayhaṃ kappate ajja, sare hatthehi bhañjituṃ; Sikkhāpadā no paññattā, gotamena yasassinā.",
      "english": "",
      "sinhala": "",
      "paliTitle": ""
    },
    {
      "number": 489,
      "pali": "‘‘Sakalaṃ samattaṃ rogaṃ, sarabhaṅgo nāddasaṃ pubbe; Soyaṃ rogo diṭṭho, vacanakarenātidevassa.",
      "english": "",
      "sinhala": "",
      "paliTitle": ""
    },
    {
      "number": 490,
      "pali": "‘‘Yeneva maggena gato vipassī, yeneva maggena sikhī ca vessabhū; Kakusandhakoṇāgamano ca kassapo, tenañjasena agamāsi gotamo.",
      "english": "",
      "sinhala": "",
      "paliTitle": ""
    },
    {
      "number": 491,
      "pali": "‘‘Vītataṇhā anādānā, satta buddhā khayogadhā; Yehāyaṃ desito dhammo, dhammabhūtehi tādibhi.",
      "english": "",
      "sinhala": "",
      "paliTitle": ""
    },
    {
      "number": 492,
      "pali": "‘‘Cattāri ariyasaccāni, anukampāya pāṇinaṃ; Dukkhaṃ samudayo maggo, nirodho dukkhasaṅkhayo.",
      "english": "",
      "sinhala": "",
      "paliTitle": ""
    },
    {
      "number": 493,
      "pali": "‘‘Yasmiṃ nivattate [yasmiṃ na nibbattate (ka.)] dukkhaṃ, saṃsārasmiṃ anantakaṃ; Bhedā imassa kāyassa, jīvitassa ca saṅkhayā; Añño punabbhavo natthi, suvimuttomhi sabbadhī’’ti. … Sarabhaṅgo thero…. Sattakanipāto niṭṭhito. Tatruddānaṃ – Sundarasamuddo thero, thero lakuṇḍabhaddiyo; Bhaddo thero ca sopāko, sarabhaṅgo mahāisi; Sattake pañcakā therā, gāthāyo pañcatiṃsatīti.",
      "english": "",
      "sinhala": "",
      "paliTitle": ""
    },
    {
      "number": 8,
      "pali": "Aṭṭhakanipāto",
      "english": "",
      "sinhala": "",
      "paliTitle": ""
    },
    {
      "number": 494,
      "pali": "‘‘Kammaṃ bahukaṃ na kāraye, parivajjeyya janaṃ na uyyame; So ussukko rasānugiddho, atthaṃ riñcati yo sukhādhivāho.",
      "english": "",
      "sinhala": "",
      "paliTitle": "Mahākaccāyanattheragāthā"
    },
    {
      "number": 495,
      "pali": "‘‘Paṅkoti hi naṃ avedayuṃ, yāyaṃ vandanapūjanā kulesu; Sukhumaṃ sallaṃ durubbahaṃ, sakkāro kāpurisena dujjaho.",
      "english": "",
      "sinhala": "",
      "paliTitle": ""
    },
    {
      "number": 496,
      "pali": "‘‘Na parassupanidhāya, kammaṃ maccassa pāpakaṃ; Attanā taṃ na seveyya, kammabandhūhi mātiyā.",
      "english": "",
      "sinhala": "",
      "paliTitle": ""
    },
    {
      "number": 497,
      "pali": "‘‘Na pare vacanā coro, na pare vacanā muni; Attā ca naṃ yathāvedi [yathā vetti (sī.)], devāpi naṃ tathā vidū.",
      "english": "",
      "sinhala": "",
      "paliTitle": ""
    },
    {
      "number": 498,
      "pali": "‘‘Pare ca na vijānanti, mayamettha yamāmase; Ye ca tattha vijānanti, tato sammanti medhagā.",
      "english": "",
      "sinhala": "",
      "paliTitle": ""
    },
    {
      "number": 499,
      "pali": "‘‘Jīvate vāpi sappañño, api vittaparikkhayo; Paññāya ca alābhena [abhāvena (sī. aṭṭha.)], vittavāpi na jīvati.",
      "english": "",
      "sinhala": "",
      "paliTitle": ""
    },
    {
      "number": 500,
      "pali": "‘‘Sabbaṃ suṇāti sotena, sabbaṃ passati cakkhunā; Na ca diṭṭhaṃ sutaṃ dhīro, sabbaṃ ujjhitumarahati.",
      "english": "",
      "sinhala": "",
      "paliTitle": ""
    },
    {
      "number": 501,
      "pali": "‘‘Cakkhumāssa yathā andho, sotavā badhiro yathā; Paññavāssa yathā mūgo, balavā dubbaloriva; Atha atthe samuppanne, sayetha [passetha (ka.)] matasāyika’’nti. … Mahākaccāyano thero….",
      "english": "",
      "sinhala": "",
      "paliTitle": ""
    },
    {
      "number": 502,
      "pali": "‘‘Akkodhanonupanāhī, amāyo rittapesuṇo; Sa ve tādisako bhikkhu, evaṃ pecca na socati.",
      "english": "",
      "sinhala": "",
      "paliTitle": "Sirimittattheragāthā"
    },
    {
      "number": 503,
      "pali": "‘‘Akkodhanonupanāhī, amāyo rittapesuṇo; Guttadvāro sadā bhikkhu, evaṃ pecca na socati.",
      "english": "",
      "sinhala": "",
      "paliTitle": ""
    },
    {
      "number": 504,
      "pali": "‘‘Akkodhanonupanāhī, amāyo rittapesuṇo; Kalyāṇasīlo so [yo (syā.)] bhikkhu, evaṃ pecca na socati.",
      "english": "",
      "sinhala": "",
      "paliTitle": ""
    },
    {
      "number": 505,
      "pali": "‘‘Akkodhanonupanāhī, amāyo rittapesuṇo; Kalyāṇamitto so bhikkhu, evaṃ pecca na socati.",
      "english": "",
      "sinhala": "",
      "paliTitle": ""
    },
    {
      "number": 506,
      "pali": "‘‘Akkodhanonupanāhī, amāyo rittapesuṇo; Kalyāṇapañño so bhikkhu, evaṃ pecca na socati.",
      "english": "",
      "sinhala": "",
      "paliTitle": ""
    },
    {
      "number": 507,
      "pali": "‘‘Yassa saddhā tathāgate, acalā suppatiṭṭhitā; Sīlañca yassa kalyāṇaṃ, ariyakantaṃ pasaṃsitaṃ.",
      "english": "",
      "sinhala": "",
      "paliTitle": ""
    },
    {
      "number": 508,
      "pali": "‘‘Saṅghe pasādo yassatthi, ujubhūtañca dassanaṃ; ‘Adaliddo’ti taṃ āhu, amoghaṃ tassa jīvitaṃ.",
      "english": "",
      "sinhala": "",
      "paliTitle": ""
    },
    {
      "number": 509,
      "pali": "‘‘Tasmā saddhañca sīlañca, pasādaṃ dhammadassanaṃ; Anuyuñjetha medhāvī, saraṃ buddhāna sāsana’’nti. … Sirimitto thero….",
      "english": "",
      "sinhala": "",
      "paliTitle": ""
    },
    {
      "number": 510,
      "pali": "‘‘Yadā paṭhamamaddakkhiṃ, satthāramakutobhayaṃ; Tato me ahu saṃvego, passitvā purisuttamaṃ.",
      "english": "",
      "sinhala": "",
      "paliTitle": "Mahāpanthakattheragāthā"
    },
    {
      "number": 511,
      "pali": "‘‘Siriṃ hatthehi pādehi, yo paṇāmeyya āgataṃ; Etādisaṃ so satthāraṃ, ārādhetvā virādhaye.",
      "english": "",
      "sinhala": "",
      "paliTitle": ""
    },
    {
      "number": 512,
      "pali": "‘‘Tadāhaṃ puttadārañca, dhanadhaññañca chaḍḍayiṃ; Kesamassūni chedetvā, pabbajiṃ anagāriyaṃ.",
      "english": "",
      "sinhala": "",
      "paliTitle": ""
    },
    {
      "number": 513,
      "pali": "‘‘Sikkhāsājīvasampanno, indriyesu susaṃvuto; Namassamāno sambuddhaṃ, vihāsiṃ aparājito.",
      "english": "",
      "sinhala": "",
      "paliTitle": ""
    },
    {
      "number": 514,
      "pali": "‘‘Tato me paṇidhī āsi, cetaso abhipatthito; Na nisīde muhuttampi, taṇhāsalle anūhate.",
      "english": "",
      "sinhala": "",
      "paliTitle": ""
    },
    {
      "number": 515,
      "pali": "‘‘Tassa mevaṃ viharato, passa vīriyaparakkamaṃ; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 516,
      "pali": "‘‘Pubbenivāsaṃ jānāmi, dibbacakkhu visodhitaṃ; Arahā dakkhiṇeyyomhi, vippamutto nirūpadhi.",
      "english": "",
      "sinhala": "",
      "paliTitle": ""
    },
    {
      "number": 517,
      "pali": "‘‘Tato ratyā vivasāne [vivasane (sī. syā.)], sūriyassuggamanaṃ pati; Sabbaṃ taṇhaṃ visosetvā, pallaṅkena upāvisi’’nti. … Mahāpanthako thero…. Aṭṭhakanipāto niṭṭhito. Tatruddānaṃ – Mahākaccāyano thero, sirimitto mahāpanthako; Ete aṭṭhanipātamhi, gāthāyo catuvīsatīti.",
      "english": "",
      "sinhala": "",
      "paliTitle": ""
    },
    {
      "number": 9,
      "pali": "Navakanipāto",
      "english": "",
      "sinhala": "",
      "paliTitle": ""
    },
    {
      "number": 518,
      "pali": "‘‘Yadā dukkhaṃ jarāmaraṇanti paṇḍito, aviddasū yattha sitā puthujjanā; Dukkhaṃ pariññāya satova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": "Bhūtattheragāthā"
    },
    {
      "number": 519,
      "pali": "‘‘Yadā dukkhassāvahaniṃ visattikaṃ, papañcasaṅghātadukhādhivāhiniṃ; Taṇhaṃ pahantvāna satova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 520,
      "pali": "‘‘Yadā sivaṃ dvecaturaṅgagāminaṃ, magguttamaṃ sabbakilesasodhanaṃ; Paññāya passitva satova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 521,
      "pali": "‘‘Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ; Bhāveti saññojanabandhanacchidaṃ, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 522,
      "pali": "‘‘Yadā nabhe gajjati meghadundubhi, dhārākulā vihagapathe samantato; Bhikkhū ca pabbhāragatova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 523,
      "pali": "‘‘Yadā nadīnaṃ kusumākulānaṃ, vicitta-vāneyya-vaṭaṃsakānaṃ; Tīre nisinno sumanova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 524,
      "pali": "‘‘Yadā nisīthe rahitamhi kānane, deve gaḷantamhi nadanti dāṭhino; Bhikkhū ca pabbhāragatova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 525,
      "pali": "‘‘Yadā vitakke uparundhiyattano, nagantare nagavivaraṃ samassito; Vītaddaro vītakhilova jhāyati, tato ratiṃ paramataraṃ na vindati.",
      "english": "",
      "sinhala": "",
      "paliTitle": ""
    },
    {
      "number": 526,
      "pali": "‘‘Yadā sukhī malakhilasokanāsano, niraggaḷo nibbanatho visallo; Sabbāsave byantikatova jhāyati, tato ratiṃ paramataraṃ na vindatī’’ti. … Bhūto thero…. Navakanipāto niṭṭhito. Tatruddānaṃ – Bhūto tathaddaso thero, eko khaggavisāṇavā; Navakamhi nipātamhi, gāthāyopi imā navāti.",
      "english": "",
      "sinhala": "",
      "paliTitle": ""
    },
    {
      "number": 10,
      "pali": "Dasakanipāto",
      "english": "",
      "sinhala": "",
      "paliTitle": ""
    },
    {
      "number": 527,
      "pali": "‘‘Aṅgārino dāni dumā bhadante, phalesino chadanaṃ vippahāya; Te accimantova pabhāsayanti, samayo mahāvīra bhāgī rasānaṃ.",
      "english": "",
      "sinhala": "",
      "paliTitle": "Kāḷudāyittheragāthā"
    },
    {
      "number": 528,
      "pali": "‘‘Dumāni phullāni manoramāni, samantato sabbadisā pavanti; Pattaṃ pahāya phalamāsasānā [phalamāsamāno (ka.)], kālo ito pakkamanāya vīra.",
      "english": "",
      "sinhala": "",
      "paliTitle": ""
    },
    {
      "number": 529,
      "pali": "‘‘Nevātisītaṃ na panātiuṇhaṃ, sukhā utu addhaniyā bhadante; Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.",
      "english": "",
      "sinhala": "",
      "paliTitle": ""
    },
    {
      "number": 530,
      "pali": "‘‘Āsāya kasate khettaṃ, bījaṃ āsāya vappati; Āsāya vāṇijā yanti, samuddaṃ dhanahārakā; Yāya āsāya tiṭṭhāmi, sā me āsā samijjhatu.",
      "english": "",
      "sinhala": "",
      "paliTitle": ""
    },
    {
      "number": 531,
      "pali": "[saṃ. ni. 1.198] ‘‘Punappunaṃ ceva vapanti bījaṃ, punappunaṃ vassati devarājā; Punappunaṃ khettaṃ kasanti kassakā, punappunaṃ dhaññamupeti raṭṭhaṃ.",
      "english": "",
      "sinhala": "",
      "paliTitle": ""
    },
    {
      "number": 532,
      "pali": "[saṃ. ni. 1.198] ‘‘Punappunaṃ yācanakā caranti, punappunaṃ dānapatī dadanti; Punappunaṃ dānapatī daditvā, punappunaṃ saggamupenti ṭhānaṃ.",
      "english": "",
      "sinhala": "",
      "paliTitle": ""
    },
    {
      "number": 533,
      "pali": "‘‘Vīro have sattayugaṃ puneti, yasmiṃ kule jāyati bhūripañño; Maññāmahaṃ sakkati devadevo, tayā hi jāto [tayābhijāto (sī.)] muni saccanāmo.",
      "english": "",
      "sinhala": "",
      "paliTitle": ""
    },
    {
      "number": 534,
      "pali": "‘‘Suddhodano nāma pitā mahesino, buddhassa mātā pana māyanāmā; Yā bodhisattaṃ parihariya kucchinā, kāyassa bhedā tidivamhi modati.",
      "english": "",
      "sinhala": "",
      "paliTitle": ""
    },
    {
      "number": 535,
      "pali": "‘‘Sā gotamī kālakatā ito cutā, dibbehi kāmehi samaṅgibhūtā; Sā modati kāmaguṇehi pañcahi, parivāritā devagaṇehi tehi.",
      "english": "",
      "sinhala": "",
      "paliTitle": ""
    },
    {
      "number": 536,
      "pali": "‘‘Buddhassa puttomhi asayhasāhino, aṅgīrasassappaṭimassa tādino; Pitupitā mayhaṃ tuvaṃsi sakka, dhammena me gotama ayyakosī’’ti. … Kāḷudāyī thero….",
      "english": "",
      "sinhala": "",
      "paliTitle": ""
    },
    {
      "number": 537,
      "pali": "‘‘Purato pacchato vāpi, aparo ce na vijjati; Atīva phāsu bhavati, ekassa vasato vane.",
      "english": "",
      "sinhala": "",
      "paliTitle": "Ekavihāriyattheragāthā"
    },
    {
      "number": 538,
      "pali": "‘‘Handa eko gamissāmi, araññaṃ buddhavaṇṇitaṃ; Phāsu [phāsuṃ (syā. pī.)] ekavihārissa, pahitattassa bhikkhuno.",
      "english": "",
      "sinhala": "",
      "paliTitle": ""
    },
    {
      "number": 539,
      "pali": "‘‘Yogī-pītikaraṃ rammaṃ, mattakuñjarasevitaṃ; Eko attavasī khippaṃ, pavisissāmi kānanaṃ.",
      "english": "",
      "sinhala": "",
      "paliTitle": ""
    },
    {
      "number": 540,
      "pali": "‘‘Supupphite sītavane, sītale girikandare; Gattāni parisiñcitvā, caṅkamissāmi ekako.",
      "english": "",
      "sinhala": "",
      "paliTitle": ""
    },
    {
      "number": 541,
      "pali": "‘‘Ekākiyo adutiyo, ramaṇīye mahāvane; Kadāhaṃ viharissāmi, katakicco anāsavo.",
      "english": "",
      "sinhala": "",
      "paliTitle": ""
    },
    {
      "number": 542,
      "pali": "‘‘Evaṃ me kattukāmassa, adhippāyo samijjhatu; Sādhiyissāmahaṃyeva, nāñño aññassa kārako.",
      "english": "",
      "sinhala": "",
      "paliTitle": ""
    },
    {
      "number": 543,
      "pali": "‘‘Esa bandhāmi sannāhaṃ, pavisissāmi kānanaṃ; Na tato nikkhamissāmi, appatto āsavakkhayaṃ.",
      "english": "",
      "sinhala": "",
      "paliTitle": ""
    },
    {
      "number": 544,
      "pali": "‘‘Mālute upavāyante, sīte surabhigandhike [gandhake (syā. pī. ka.)]; Avijjaṃ dālayissāmi, nisinno nagamuddhani.",
      "english": "",
      "sinhala": "",
      "paliTitle": ""
    },
    {
      "number": 545,
      "pali": "‘‘Vane kusumasañchanne, pabbhāre nūna sītale; Vimuttisukhena sukhito, ramissāmi giribbaje.",
      "english": "",
      "sinhala": "",
      "paliTitle": ""
    },
    {
      "number": 546,
      "pali": "‘‘Sohaṃ paripuṇṇasaṅkappo, cando pannaraso yathā; Sabbāsavaparikkhīṇo, natthi dāni punabbhavo’’ti. … Ekavihāriyo thero….",
      "english": "",
      "sinhala": "",
      "paliTitle": ""
    },
    {
      "number": 547,
      "pali": "‘‘Anāgataṃ yo paṭikacca [paṭigacca (sī.)] passati, hitañca atthaṃ ahitañca taṃ dvayaṃ; Viddesino tassa hitesino vā, randhaṃ na passanti samekkhamānā.",
      "english": "",
      "sinhala": "",
      "paliTitle": "Mahākappinattheragāthā"
    },
    {
      "number": 548,
      "pali": "[paṭi. ma. 1.160 paṭisambhidāmagge] ‘‘Ānāpānasatī yassa, paripuṇṇā subhāvitā; Anupubbaṃ paricitā, yathā buddhena desitā; Somaṃ lokaṃ pabhāseti, abbhā muttova candimā.",
      "english": "",
      "sinhala": "",
      "paliTitle": ""
    },
    {
      "number": 549,
      "pali": "‘‘Odātaṃ vata me cittaṃ, appamāṇaṃ subhāvitaṃ; Nibbiddhaṃ paggahītañca, sabbā obhāsate disā.",
      "english": "",
      "sinhala": "",
      "paliTitle": ""
    },
    {
      "number": 550,
      "pali": "‘‘Jīvate vāpi sappañño, api vittaparikkhayo; Paññāya ca alābhena, vittavāpi na jīvati.",
      "english": "",
      "sinhala": "",
      "paliTitle": ""
    },
    {
      "number": 551,
      "pali": "‘‘Paññā sutavinicchinī, paññā kittisilokavaddhanī; Paññāsahito naro idha, api dukkhesu sukhāni vindati.",
      "english": "",
      "sinhala": "",
      "paliTitle": ""
    },
    {
      "number": 552,
      "pali": "‘‘Nāyaṃ ajjatano dhammo, nacchero napi abbhuto; Yattha jāyetha mīyetha, tattha kiṃ viya abbhutaṃ.",
      "english": "",
      "sinhala": "",
      "paliTitle": ""
    },
    {
      "number": 553,
      "pali": "‘‘Anantaraṃ hi jātassa, jīvitā maraṇaṃ dhuvaṃ; Jātā jātā marantīdha, evaṃdhammā hi pāṇino.",
      "english": "",
      "sinhala": "",
      "paliTitle": ""
    },
    {
      "number": 554,
      "pali": "‘‘Na hetadatthāya matassa hoti, yaṃ jīvitatthaṃ paraporisānaṃ; Matamhi ruṇṇaṃ na yaso na lokyaṃ, na vaṇṇitaṃ samaṇabrāhmaṇehi.",
      "english": "",
      "sinhala": "",
      "paliTitle": ""
    },
    {
      "number": 555,
      "pali": "‘‘Cakkhuṃ sarīraṃ upahanti tena [upahanti ruṇṇaṃ (sī.), upahanti roṇṇaṃ (syā. pī.)], nihīyati vaṇṇabalaṃ matī ca; Ānandino tassa disā bhavanti, hitesino nāssa sukhī bhavanti.",
      "english": "",
      "sinhala": "",
      "paliTitle": ""
    },
    {
      "number": 556,
      "pali": "‘‘Tasmā hi iccheyya kule vasante, medhāvino ceva bahussute ca; Yesaṃ hi paññāvibhavena kiccaṃ, taranti nāvāya nadiṃva puṇṇa’’nti. … Mahākappino thero….",
      "english": "",
      "sinhala": "",
      "paliTitle": ""
    },
    {
      "number": 557,
      "pali": "‘‘Dandhā mayhaṃ gatī āsi, paribhūto pure ahaṃ; Bhātā ca maṃ paṇāmesi, ‘gaccha dāni tuvaṃ gharaṃ’.",
      "english": "",
      "sinhala": "",
      "paliTitle": "Cūḷapanthakattheragāthā"
    },
    {
      "number": 558,
      "pali": "‘‘Sohaṃ paṇāmito santo [bhātā (aṭṭha.)], saṅghārāmassa koṭṭhake; Dummano tattha aṭṭhāsiṃ, sāsanasmiṃ apekkhavā.",
      "english": "",
      "sinhala": "",
      "paliTitle": ""
    },
    {
      "number": 559,
      "pali": "‘‘Bhagavā tattha āgacchi [āgañchi (sī. pī.)], sīsaṃ mayhaṃ parāmasi; Bāhāya maṃ gahetvāna, saṅghārāmaṃ pavesayi.",
      "english": "",
      "sinhala": "",
      "paliTitle": ""
    },
    {
      "number": 560,
      "pali": "‘‘Anukampāya me satthā, pādāsi pādapuñchaniṃ; ‘Etaṃ suddhaṃ adhiṭṭhehi, ekamantaṃ svadhiṭṭhitaṃ’.",
      "english": "",
      "sinhala": "",
      "paliTitle": ""
    },
    {
      "number": 561,
      "pali": "‘‘Tassāhaṃ vacanaṃ sutvā, vihāsiṃ sāsane rato; Samādhiṃ paṭipādesiṃ, uttamatthassa pattiyā.",
      "english": "",
      "sinhala": "",
      "paliTitle": ""
    },
    {
      "number": 562,
      "pali": "‘‘Pubbenivāsaṃ jānāmi, dibbacakkhu visodhitaṃ; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 563,
      "pali": "‘‘Sahassakkhattumattānaṃ, nimminitvāna panthako; Nisīdambavane ramme, yāva kālappavedanā.",
      "english": "",
      "sinhala": "",
      "paliTitle": ""
    },
    {
      "number": 564,
      "pali": "‘‘Tato me satthā pāhesi, dūtaṃ kālappavedakaṃ; Paveditamhi kālamhi, vehāsādupasaṅkamiṃ [vehāsānupasaṅkamiṃ (syā. ka.)].",
      "english": "",
      "sinhala": "",
      "paliTitle": ""
    },
    {
      "number": 565,
      "pali": "‘‘Vanditvā satthuno pāde, ekamantaṃ nisīdahaṃ; Nisinnaṃ maṃ viditvāna, atha satthā paṭiggahi.",
      "english": "",
      "sinhala": "",
      "paliTitle": ""
    },
    {
      "number": 566,
      "pali": "‘‘Āyāgo sabbalokassa, āhutīnaṃ paṭiggaho; Puññakkhettaṃ manussānaṃ, paṭigaṇhittha dakkhiṇa’’nti. … Cūḷapanthako thero….",
      "english": "",
      "sinhala": "",
      "paliTitle": ""
    },
    {
      "number": 567,
      "pali": "‘‘Nānākulamalasampuṇṇo, mahāukkārasambhavo; Candanikaṃva paripakkaṃ, mahāgaṇḍo mahāvaṇo.",
      "english": "",
      "sinhala": "",
      "paliTitle": "Kappattheragāthā"
    },
    {
      "number": 568,
      "pali": "‘‘Pubbaruhirasampuṇṇo, gūthakūpena gāḷhito [gūthakūpe nigāḷhito (syā. pī. ka.)]; Āpopaggharaṇo kāyo, sadā sandati pūtikaṃ.",
      "english": "",
      "sinhala": "",
      "paliTitle": ""
    },
    {
      "number": 569,
      "pali": "‘‘Saṭṭhikaṇḍarasambandho, maṃsalepanalepito; Cammakañcukasannaddho, pūtikāyo niratthako.",
      "english": "",
      "sinhala": "",
      "paliTitle": ""
    },
    {
      "number": 570,
      "pali": "‘‘Aṭṭhisaṅghātaghaṭito, nhārusuttanibandhano; Nekesaṃ saṃgatībhāvā, kappeti iriyāpathaṃ.",
      "english": "",
      "sinhala": "",
      "paliTitle": ""
    },
    {
      "number": 571,
      "pali": "‘‘Dhuvappayāto maraṇāya, maccurājassa santike; Idheva chaḍḍayitvāna, yenakāmaṅgamo naro.",
      "english": "",
      "sinhala": "",
      "paliTitle": ""
    },
    {
      "number": 572,
      "pali": "‘‘Avijjāya nivuto kāyo, catuganthena ganthito; Oghasaṃsīdano kāyo, anusayajālamotthato.",
      "english": "",
      "sinhala": "",
      "paliTitle": ""
    },
    {
      "number": 573,
      "pali": "‘‘Pañcanīvaraṇe yutto, vitakkena samappito; Taṇhāmūlenānugato, mohacchādanachādito.",
      "english": "",
      "sinhala": "",
      "paliTitle": ""
    },
    {
      "number": 574,
      "pali": "‘‘Evāyaṃ vattate kāyo, kammayantena yantito; Sampatti ca vipatyantā, nānābhāvo vipajjati.",
      "english": "",
      "sinhala": "",
      "paliTitle": ""
    },
    {
      "number": 575,
      "pali": "‘‘Yemaṃ kāyaṃ mamāyanti, andhabālā puthujjanā; Vaḍḍhenti kaṭasiṃ ghoraṃ, ādiyanti punabbhavaṃ.",
      "english": "",
      "sinhala": "",
      "paliTitle": ""
    },
    {
      "number": 576,
      "pali": "‘‘Yemaṃ kāyaṃ vivajjenti, gūthalittaṃva pannagaṃ; Bhavamūlaṃ vamitvāna, parinibbissantināsavā’’ti [parinibbantunāsavā (sī.)]. … Kappo thero….",
      "english": "",
      "sinhala": "",
      "paliTitle": ""
    },
    {
      "number": 577,
      "pali": "‘‘Vivittaṃ appanigghosaṃ, vāḷamiganisevitaṃ; Seve senāsanaṃ bhikkhu, paṭisallānakāraṇā.",
      "english": "",
      "sinhala": "",
      "paliTitle": "Vaṅgantaputtaupasenattheragāthā"
    },
    {
      "number": 578,
      "pali": "‘‘Saṅkārapuñjā āhatvā [āhitvā (ka.)], susānā rathiyāhi ca; Tato saṅghāṭikaṃ katvā, lūkhaṃ dhāreyya cīvaraṃ.",
      "english": "",
      "sinhala": "",
      "paliTitle": ""
    },
    {
      "number": 579,
      "pali": "‘‘Nīcaṃ manaṃ karitvāna, sapadānaṃ kulā kulaṃ; Piṇḍikāya care bhikkhu, guttadvāro susaṃvuto.",
      "english": "",
      "sinhala": "",
      "paliTitle": ""
    },
    {
      "number": 580,
      "pali": "‘‘Lūkhenapi vā [lūkhenapi ca (bahūsu)] santusse, nāññaṃ patthe rasaṃ bahuṃ; Rasesu anugiddhassa, jhāne na ramatī mano.",
      "english": "",
      "sinhala": "",
      "paliTitle": ""
    },
    {
      "number": 581,
      "pali": "‘‘Appiccho ceva santuṭṭho, pavivitto vase muni; Asaṃsaṭṭho gahaṭṭhehi, anāgārehi cūbhayaṃ.",
      "english": "",
      "sinhala": "",
      "paliTitle": ""
    },
    {
      "number": 582,
      "pali": "‘‘Yathā jaḷo va mūgo va, attānaṃ dassaye tathā; Nātivelaṃ sambhāseyya, saṅghamajjhamhi paṇḍito.",
      "english": "",
      "sinhala": "",
      "paliTitle": ""
    },
    {
      "number": 583,
      "pali": "‘‘Na so upavade kañci, upaghātaṃ vivajjaye; Saṃvuto pātimokkhasmiṃ, mattaññū cassa bhojane.",
      "english": "",
      "sinhala": "",
      "paliTitle": ""
    },
    {
      "number": 584,
      "pali": "‘‘Suggahītanimittassa, cittassuppādakovido; Samaṃ anuyuñjeyya, kālena ca vipassanaṃ.",
      "english": "",
      "sinhala": "",
      "paliTitle": ""
    },
    {
      "number": 585,
      "pali": "‘‘Vīriyasātaccasampanno, yuttayogo sadā siyā; Na ca appatvā dukkhantaṃ, vissāsaṃ eyya paṇḍito.",
      "english": "",
      "sinhala": "",
      "paliTitle": ""
    },
    {
      "number": 586,
      "pali": "‘‘Evaṃ viharamānassa, suddhikāmassa bhikkhuno; Khīyanti āsavā sabbe, nibbutiñcādhigacchatī’’ti. … Upaseno vaṅgantaputto thero….",
      "english": "",
      "sinhala": "",
      "paliTitle": ""
    },
    {
      "number": 7,
      "pali": "(Apara)-gotamattheragāthā",
      "english": "",
      "sinhala": "",
      "paliTitle": ""
    },
    {
      "number": 587,
      "pali": "‘‘Vijāneyya sakaṃ atthaṃ, avalokeyyātha pāvacanaṃ; Yañcettha assa patirūpaṃ, sāmaññaṃ ajjhupagatassa.",
      "english": "",
      "sinhala": "",
      "paliTitle": ""
    },
    {
      "number": 588,
      "pali": "‘‘Mittaṃ idha ca kalyāṇaṃ, sikkhā vipulaṃ samādānaṃ; Sussūsā ca garūnaṃ, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 589,
      "pali": "‘‘Buddhesu sagāravatā, dhamme apaciti yathābhūtaṃ; Saṅghe ca cittikāro, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 590,
      "pali": "‘‘Ācāragocare yutto, ājīvo sodhito agārayho; Cittassa ca saṇṭhapanaṃ, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 591,
      "pali": "‘‘Cārittaṃ atha vārittaṃ, iriyāpathiyaṃ pasādaniyaṃ; Adhicitte ca āyogo, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 592,
      "pali": "‘‘Āraññakāni senāsanāni, pantāni appasaddāni; Bhajitabbāni muninā, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 593,
      "pali": "‘‘Sīlañca bāhusaccañca, dhammānaṃ pavicayo yathābhūtaṃ; Saccānaṃ abhisamayo, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 594,
      "pali": "‘‘Bhāveyya ca aniccanti, anattasaññaṃ asubhasaññañca; Lokamhi ca anabhiratiṃ, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 595,
      "pali": "‘‘Bhāveyya ca bojjhaṅge, iddhipādāni indriyāni balāni; Aṭṭhaṅgamaggamariyaṃ, etaṃ samaṇassa patirūpaṃ.",
      "english": "",
      "sinhala": "",
      "paliTitle": ""
    },
    {
      "number": 596,
      "pali": "‘‘Taṇhaṃ pajaheyya muni, samūlake āsave padāleyya; Vihareyya vippamutto, etaṃ samaṇassa patirūpa’’nti. … Gotamo thero…. Dasakanipāto niṭṭhito. Tatruddānaṃ – Kāḷudāyī ca so thero, ekavihārī ca kappino; Cūḷapanthako kappo ca, upaseno ca gotamo; Sattime dasake therā, gāthāyo cettha sattatīti.",
      "english": "",
      "sinhala": "",
      "paliTitle": ""
    },
    {
      "number": 11,
      "pali": "Ekādasanipāto",
      "english": "",
      "sinhala": "",
      "paliTitle": ""
    },
    {
      "number": 597,
      "pali": "‘‘Kiṃ tavattho vane tāta, ujjuhānova pāvuse; Verambhā ramaṇīyā te, paviveko hi jhāyinaṃ.",
      "english": "",
      "sinhala": "",
      "paliTitle": "Saṃkiccattheragāthā"
    },
    {
      "number": 598,
      "pali": "‘‘Yathā abbhāni verambho, vāto nudati pāvuse; Saññā me abhikiranti, vivekapaṭisaññutā.",
      "english": "",
      "sinhala": "",
      "paliTitle": ""
    },
    {
      "number": 599,
      "pali": "‘‘Apaṇḍaro aṇḍasambhavo, sīvathikāya niketacāriko; Uppādayateva me satiṃ, sandehasmiṃ virāganissitaṃ.",
      "english": "",
      "sinhala": "",
      "paliTitle": ""
    },
    {
      "number": 600,
      "pali": "‘‘Yañca aññe na rakkhanti, yo ca aññe na rakkhati; Sa ve bhikkhu sukhaṃ seti, kāmesu anapekkhavā.",
      "english": "",
      "sinhala": "",
      "paliTitle": ""
    },
    {
      "number": 601,
      "pali": "‘‘Acchodikā puthusilā, gonaṅgulamigāyutā; Ambusevālasañchannā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 602,
      "pali": "‘‘Vasitaṃ me araññesu, kandarāsu guhāsu ca; Senāsanesu pantesu, vāḷamiganisevite.",
      "english": "",
      "sinhala": "",
      "paliTitle": ""
    },
    {
      "number": 603,
      "pali": "‘‘‘Ime haññantu vajjhantu, dukkhaṃ pappontu pāṇino’; Saṅkappaṃ nābhijānāmi, anariyaṃ dosasaṃhitaṃ.",
      "english": "",
      "sinhala": "",
      "paliTitle": ""
    },
    {
      "number": 604,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 605,
      "pali": "‘‘Yassa catthāya [yassatthāya (sī.)] pabbajito, agārasmānagāriyaṃ; So me attho anuppatto, sabbasaṃyojanakkhayo.",
      "english": "",
      "sinhala": "",
      "paliTitle": ""
    },
    {
      "number": 606,
      "pali": "‘‘Nābhinandāmi maraṇaṃ, nābhinandāmi jīvitaṃ; Kālañca paṭikaṅkhāmi, nibbisaṃ bhatako yathā.",
      "english": "",
      "sinhala": "",
      "paliTitle": ""
    },
    {
      "number": 607,
      "pali": "‘‘Nābhinandāmi maraṇaṃ, nābhinandāmi jīvitaṃ; Kālañca paṭikaṅkhāmi, sampajāno patissato’’ti. … Saṃkicco thero…. Ekādasanipāto niṭṭhito. Tatruddānaṃ – Saṃkiccathero ekova, katakicco anāsavo; Ekādasanipātamhi, gāthā ekādaseva cāti.",
      "english": "",
      "sinhala": "",
      "paliTitle": ""
    },
    {
      "number": 12,
      "pali": "Dvādasakanipāto",
      "english": "",
      "sinhala": "",
      "paliTitle": ""
    },
    {
      "number": 608,
      "pali": "‘‘Sīlamevidha sikkhetha, asmiṃ loke susikkhitaṃ; Sīlaṃ hi sabbasampattiṃ, upanāmeti sevitaṃ.",
      "english": "",
      "sinhala": "",
      "paliTitle": "Sīlavattheragāthā"
    },
    {
      "number": 609,
      "pali": "‘‘Sīlaṃ rakkheyya medhāvī, patthayāno tayo sukhe; Pasaṃsaṃ vittilābhañca, pecca sagge pamodanaṃ [pecca sagge ca modanaṃ (sī. pī.)].",
      "english": "",
      "sinhala": "",
      "paliTitle": ""
    },
    {
      "number": 610,
      "pali": "‘‘Sīlavā hi bahū mitte, saññamenādhigacchati; Dussīlo pana mittehi, dhaṃsate pāpamācaraṃ.",
      "english": "",
      "sinhala": "",
      "paliTitle": ""
    },
    {
      "number": 611,
      "pali": "‘‘Avaṇṇañca akittiñca, dussīlo labhate naro; Vaṇṇaṃ kittiṃ pasaṃsañca, sadā labhati sīlavā.",
      "english": "",
      "sinhala": "",
      "paliTitle": ""
    },
    {
      "number": 612,
      "pali": "‘‘Ādi sīlaṃ patiṭṭhā ca, kalyāṇānañca mātukaṃ; Pamukhaṃ sabbadhammānaṃ, tasmā sīlaṃ visodhaye.",
      "english": "",
      "sinhala": "",
      "paliTitle": ""
    },
    {
      "number": 613,
      "pali": "‘‘Velā ca saṃvaraṃ sīlaṃ [saṃvaro sīlaṃ (sī.), saṃvarasīlaṃ (sī. aṭṭha.)], cittassa abhihāsanaṃ; Titthañca sabbabuddhānaṃ, tasmā sīlaṃ visodhaye.",
      "english": "",
      "sinhala": "",
      "paliTitle": ""
    },
    {
      "number": 614,
      "pali": "‘‘Sīlaṃ balaṃ appaṭimaṃ, sīlaṃ āvudhamuttamaṃ; Sīlamābharaṇaṃ seṭṭhaṃ, sīlaṃ kavacamabbhutaṃ.",
      "english": "",
      "sinhala": "",
      "paliTitle": ""
    },
    {
      "number": 615,
      "pali": "‘‘Sīlaṃ setu mahesakkho, sīlaṃ gandho anuttaro; Sīlaṃ vilepanaṃ seṭṭhaṃ, yena vāti disodisaṃ.",
      "english": "",
      "sinhala": "",
      "paliTitle": ""
    },
    {
      "number": 616,
      "pali": "‘‘Sīlaṃ sambalamevaggaṃ, sīlaṃ pātheyyamuttamaṃ; Sīlaṃ seṭṭho ativāho, yena yāti disodisaṃ.",
      "english": "",
      "sinhala": "",
      "paliTitle": ""
    },
    {
      "number": 617,
      "pali": "‘‘Idheva nindaṃ labhati, peccāpāye ca dummano; Sabbattha dummano bālo, sīlesu asamāhito.",
      "english": "",
      "sinhala": "",
      "paliTitle": ""
    },
    {
      "number": 618,
      "pali": "‘‘Idheva kittiṃ labhati, pecca sagge ca summano; Sabbattha sumano dhīro, sīlesu susamāhito.",
      "english": "",
      "sinhala": "",
      "paliTitle": ""
    },
    {
      "number": 619,
      "pali": "‘‘Sīlameva idha aggaṃ, paññavā pana uttamo; Manussesu ca devesu, sīlapaññāṇato jaya’’nti. … Sīlavo thero….",
      "english": "",
      "sinhala": "",
      "paliTitle": ""
    },
    {
      "number": 620,
      "pali": "‘‘Nīce kulamhi jātohaṃ, daliddo appabhojano; Hīnakammaṃ [hīnaṃ kammaṃ (syā.)] mamaṃ āsi, ahosiṃ pupphachaḍḍako.",
      "english": "",
      "sinhala": "",
      "paliTitle": "Sunītattheragāthā"
    },
    {
      "number": 621,
      "pali": "‘‘Jigucchito manussānaṃ, paribhūto ca vambhito; Nīcaṃ manaṃ karitvāna, vandissaṃ bahukaṃ janaṃ.",
      "english": "",
      "sinhala": "",
      "paliTitle": ""
    },
    {
      "number": 622,
      "pali": "‘‘Athaddasāsiṃ sambuddhaṃ, bhikkhusaṅghapurakkhataṃ; Pavisantaṃ mahāvīraṃ, magadhānaṃ puruttamaṃ.",
      "english": "",
      "sinhala": "",
      "paliTitle": ""
    },
    {
      "number": 623,
      "pali": "‘‘Nikkhipitvāna byābhaṅgiṃ, vandituṃ upasaṅkamiṃ; Mameva anukampāya, aṭṭhāsi purisuttamo.",
      "english": "",
      "sinhala": "",
      "paliTitle": ""
    },
    {
      "number": 624,
      "pali": "‘‘Vanditvā satthuno pāde, ekamantaṃ ṭhito tadā; Pabbajjaṃ ahamāyāciṃ, sabbasattānamuttamaṃ.",
      "english": "",
      "sinhala": "",
      "paliTitle": ""
    },
    {
      "number": 625,
      "pali": "‘‘Tato kāruṇiko satthā, sabbalokānukampako; ‘Ehi bhikkhū’ti maṃ āha, sā me āsūpasampadā.",
      "english": "",
      "sinhala": "",
      "paliTitle": ""
    },
    {
      "number": 626,
      "pali": "‘‘Sohaṃ eko araññasmiṃ, viharanto atandito; Akāsiṃ satthuvacanaṃ, yathā maṃ ovadī jino.",
      "english": "",
      "sinhala": "",
      "paliTitle": ""
    },
    {
      "number": 627,
      "pali": "‘‘Rattiyā paṭhamaṃ yāmaṃ, pubbajātimanussariṃ; Rattiyā majjhimaṃ yāmaṃ, dibbacakkhuṃ visodhayiṃ [dibbacakkhu visodhitaṃ (ka.)]; Rattiyā pacchime yāme, tamokhandhaṃ padālayiṃ.",
      "english": "",
      "sinhala": "",
      "paliTitle": ""
    },
    {
      "number": 628,
      "pali": "‘‘Tato ratyā vivasāne, sūriyassuggamanaṃ pati; Indo brahmā ca āgantvā, maṃ namassiṃsu pañjalī.",
      "english": "",
      "sinhala": "",
      "paliTitle": ""
    },
    {
      "number": 629,
      "pali": "‘‘‘Namo te purisājañña, namo te purisuttama; Yassa te āsavā khīṇā, dakkhiṇeyyosi mārisa’.",
      "english": "",
      "sinhala": "",
      "paliTitle": ""
    },
    {
      "number": 630,
      "pali": "‘‘Tato disvāna maṃ satthā, devasaṅghapurakkhataṃ; Sitaṃ pātukaritvāna, imamatthaṃ abhāsatha.",
      "english": "",
      "sinhala": "",
      "paliTitle": ""
    },
    {
      "number": 631,
      "pali": "[su. ni. 660 suttanipātepi] ‘‘‘Tapena brahmacariyena, saṃyamena damena ca; Etena brāhmaṇo hoti, etaṃ brāhmaṇamuttama’’’nti. … Sunīto thero…. Dvādasakanipāto niṭṭhito. Tatruddānaṃ – Sīlavā ca sunīto ca, therā dve te mahiddhikā; Dvādasamhi nipātamhi, gāthāyo catuvīsatīti.",
      "english": "",
      "sinhala": "",
      "paliTitle": ""
    },
    {
      "number": 13,
      "pali": "Terasanipāto",
      "english": "",
      "sinhala": "",
      "paliTitle": ""
    },
    {
      "number": 632,
      "pali": "‘‘Yāhu raṭṭhe samukkaṭṭho, rañño aṅgassa paddhagū [patthagū (syā.), paṭṭhagū (ka.)]; Svājja dhammesu ukkaṭṭho, soṇo dukkhassa pāragū.",
      "english": "",
      "sinhala": "",
      "paliTitle": "Soṇakoḷivisattheragāthā"
    },
    {
      "number": 633,
      "pali": "‘‘Pañca chinde pañca jahe, pañca cuttari bhāvaye; Pañcasaṅgātigo bhikkhu, oghatiṇṇoti vuccati.",
      "english": "",
      "sinhala": "",
      "paliTitle": ""
    },
    {
      "number": 634,
      "pali": "‘‘Unnaḷassa pamattassa, bāhirāsassa [bāhirāsayassa (ka.)] bhikkhuno; Sīlaṃ samādhi paññā ca, pāripūriṃ na gacchati.",
      "english": "",
      "sinhala": "",
      "paliTitle": ""
    },
    {
      "number": 635,
      "pali": "‘‘Yañhi kiccaṃ apaviddhaṃ [tadapaviddhaṃ (sī. syā.)], akiccaṃ pana karīyati; Unnaḷānaṃ pamattānaṃ, tesaṃ vaḍḍhanti āsavā.",
      "english": "",
      "sinhala": "",
      "paliTitle": ""
    },
    {
      "number": 636,
      "pali": "‘‘Yesañca susamāraddhā, niccaṃ kāyagatā sati; Akiccaṃ te na sevanti, kicce sātaccakārino; Satānaṃ sampajānānaṃ, atthaṃ gacchanti āsavā.",
      "english": "",
      "sinhala": "",
      "paliTitle": ""
    },
    {
      "number": 637,
      "pali": "‘‘Ujumaggamhi akkhāte, gacchatha mā nivattatha; Attanā codayattānaṃ, nibbānamabhihāraye.",
      "english": "",
      "sinhala": "",
      "paliTitle": ""
    },
    {
      "number": 638,
      "pali": "‘‘Accāraddhamhi vīriyamhi, satthā loke anuttaro; Vīṇopamaṃ karitvā me, dhammaṃ desesi cakkhumā; Tassāhaṃ vacanaṃ sutvā, vihāsiṃ sāsane rato.",
      "english": "",
      "sinhala": "",
      "paliTitle": ""
    },
    {
      "number": 639,
      "pali": "‘‘Samathaṃ paṭipādesiṃ, uttamatthassa pattiyā; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 640,
      "pali": "‘‘Nekkhamme [nikkhame (ka.), nekkhammaṃ (mahāva. 244; a. ni. 6.55)] adhimuttassa, pavivekañca cetaso; Abyāpajjhādhimuttassa [abyāpajjhādhimhattassa (ka.)], upādānakkhayassa ca.",
      "english": "",
      "sinhala": "",
      "paliTitle": ""
    },
    {
      "number": 641,
      "pali": "‘‘Taṇhakkhayādhimuttassa, asammohañca cetaso; Disvā āyatanuppādaṃ, sammā cittaṃ vimuccati.",
      "english": "",
      "sinhala": "",
      "paliTitle": ""
    },
    {
      "number": 642,
      "pali": "‘‘Tassa sammā vimuttassa, santacittassa bhikkhuno; Katassa paṭicayo natthi, karaṇīyaṃ na vijjati.",
      "english": "",
      "sinhala": "",
      "paliTitle": ""
    },
    {
      "number": 643,
      "pali": "‘‘Selo yathā ekaghano [ekaghano (ka.)], vātena na samīrati; Evaṃ rūpā rasā saddā, gandhā phassā ca kevalā.",
      "english": "",
      "sinhala": "",
      "paliTitle": ""
    },
    {
      "number": 644,
      "pali": "‘‘Iṭṭhā dhammā aniṭṭhā ca, nappavedhenti tādino; Ṭhitaṃ cittaṃ visaññuttaṃ, vayañcassānupassatī’’ti. … Soṇo koḷiviso thero…. Terasanipāto niṭṭhito. Tatruddānaṃ – Soṇo koḷiviso thero, ekoyeva mahiddhiko; Terasamhi nipātamhi, gāthāyo cettha terasāti.",
      "english": "",
      "sinhala": "",
      "paliTitle": ""
    },
    {
      "number": 14,
      "pali": "Cuddasakanipāto",
      "english": "",
      "sinhala": "",
      "paliTitle": ""
    },
    {
      "number": 645,
      "pali": "‘‘Yadā ahaṃ pabbajito, agārasmānagāriyaṃ; Nābhijānāmi saṅkappaṃ, anariyaṃ dosasaṃhitaṃ.",
      "english": "",
      "sinhala": "",
      "paliTitle": "Khadiravaniyarevatattheragāthā"
    },
    {
      "number": 646,
      "pali": "‘‘‘Ime haññantu vajjhantu, dukkhaṃ pappontu pāṇino’; Saṅkappaṃ nābhijānāmi, imasmiṃ dīghamantare.",
      "english": "",
      "sinhala": "",
      "paliTitle": ""
    },
    {
      "number": 647,
      "pali": "‘‘Mettañca abhijānāmi, appamāṇaṃ subhāvitaṃ; Anupubbaṃ paricitaṃ, yathā buddhena desitaṃ.",
      "english": "",
      "sinhala": "",
      "paliTitle": ""
    },
    {
      "number": 648,
      "pali": "‘‘Sabbamitto sabbasakho, sabbabhūtānukampako; Mettacittañca [mettaṃ cittaṃ (sī. syā.)] bhāvemi, abyāpajjarato [abyāpajjharato (sī. syā.)] sadā.",
      "english": "",
      "sinhala": "",
      "paliTitle": ""
    },
    {
      "number": 649,
      "pali": "‘‘Asaṃhīraṃ asaṃkuppaṃ, cittaṃ āmodayāmahaṃ; Brahmavihāraṃ bhāvemi, akāpurisasevitaṃ.",
      "english": "",
      "sinhala": "",
      "paliTitle": ""
    },
    {
      "number": 650,
      "pali": "‘‘Avitakkaṃ samāpanno, sammāsambuddhasāvako; Ariyena tuṇhībhāvena, upeto hoti tāvade.",
      "english": "",
      "sinhala": "",
      "paliTitle": ""
    },
    {
      "number": 651,
      "pali": "‘‘Yathāpi pabbato selo, acalo suppatiṭṭhito; Evaṃ mohakkhayā bhikkhu, pabbatova na vedhati.",
      "english": "",
      "sinhala": "",
      "paliTitle": ""
    },
    {
      "number": 652,
      "pali": "‘‘Anaṅgaṇassa posassa, niccaṃ sucigavesino; Vālaggamattaṃ pāpassa, abbhamattaṃva khāyati.",
      "english": "",
      "sinhala": "",
      "paliTitle": ""
    },
    {
      "number": 653,
      "pali": "‘‘Nagaraṃ yathā paccantaṃ, guttaṃ santarabāhiraṃ; Evaṃ gopetha attānaṃ, khaṇo vo mā upaccagā.",
      "english": "",
      "sinhala": "",
      "paliTitle": ""
    },
    {
      "number": 654,
      "pali": "‘‘Nābhinandāmi maraṇaṃ, nābhinandāmi jīvitaṃ; Kālañca paṭikaṅkhāmi, nibbisaṃ bhatako yathā.",
      "english": "",
      "sinhala": "",
      "paliTitle": ""
    },
    {
      "number": 655,
      "pali": "‘‘Nābhinandāmi maraṇaṃ…pe… sampajāno patissato.",
      "english": "",
      "sinhala": "",
      "paliTitle": ""
    },
    {
      "number": 656,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 657,
      "pali": "‘‘Yassa catthāya pabbajito, agārasmānagāriyaṃ; So me attho anuppatto, sabbasaṃyojanakkhayo.",
      "english": "",
      "sinhala": "",
      "paliTitle": ""
    },
    {
      "number": 658,
      "pali": "‘‘Sampādethappamādena, esā me anusāsanī; Handāhaṃ parinibbissaṃ, vippamuttomhi sabbadhī’’ti. … Khadiravaniyarevato thero….",
      "english": "",
      "sinhala": "",
      "paliTitle": ""
    },
    {
      "number": 659,
      "pali": "‘‘Yathāpi bhaddo ājañño, dhure yutto dhurassaho [dhurāsaho (aṭṭha.)]; Mathito atibhārena, saṃyugaṃ nātivattati.",
      "english": "",
      "sinhala": "",
      "paliTitle": "Godattattheragāthā"
    },
    {
      "number": 660,
      "pali": "‘‘Evaṃ paññāya ye tittā, samuddo vārinā yathā; Na pare atimaññanti, ariyadhammova pāṇinaṃ.",
      "english": "",
      "sinhala": "",
      "paliTitle": ""
    },
    {
      "number": 661,
      "pali": "‘‘Kāle kālavasaṃ pattā, bhavābhavavasaṃ gatā; Narā dukkhaṃ nigacchanti, tedha socanti māṇavā [mānavā (sī.)].",
      "english": "",
      "sinhala": "",
      "paliTitle": ""
    },
    {
      "number": 662,
      "pali": "‘‘Unnatā sukhadhammena, dukkhadhammena conatā; Dvayena bālā haññanti, yathābhūtaṃ adassino.",
      "english": "",
      "sinhala": "",
      "paliTitle": ""
    },
    {
      "number": 663,
      "pali": "‘‘Ye ca dukkhe sukhasmiñca, majjhe sibbinimaccagū; Ṭhitā te indakhīlova, na te unnataonatā.",
      "english": "",
      "sinhala": "",
      "paliTitle": ""
    },
    {
      "number": 664,
      "pali": "‘‘Na heva lābhe nālābhe, na yase na ca kittiyā; Na nindāyaṃ pasaṃsāya, na te dukkhe sukhamhi.",
      "english": "",
      "sinhala": "",
      "paliTitle": ""
    },
    {
      "number": 665,
      "pali": "‘‘Sabbattha te na limpanti, udabinduva pokkhare; Sabbattha sukhitā dhīrā, sabbattha aparājitā.",
      "english": "",
      "sinhala": "",
      "paliTitle": ""
    },
    {
      "number": 666,
      "pali": "‘‘Dhammena ca alābho yo, yo ca lābho adhammiko; Alābho dhammiko seyyo, yaṃ ce lābho adhammiko.",
      "english": "",
      "sinhala": "",
      "paliTitle": ""
    },
    {
      "number": 667,
      "pali": "‘‘Yaso ca appabuddhīnaṃ, viññūnaṃ ayaso ca yo; Ayasova seyyo viññūnaṃ, na yaso appabuddhinaṃ.",
      "english": "",
      "sinhala": "",
      "paliTitle": ""
    },
    {
      "number": 668,
      "pali": "‘‘Dummedhehi pasaṃsā ca, viññūhi garahā ca yā; Garahāva seyyo viññūhi, yaṃ ce bālappasaṃsanā.",
      "english": "",
      "sinhala": "",
      "paliTitle": ""
    },
    {
      "number": 669,
      "pali": "‘‘Sukhañca kāmamayikaṃ, dukkhañca pavivekiyaṃ; Pavivekadukkhaṃ seyyo, yaṃ ce kāmamayaṃ sukhaṃ.",
      "english": "",
      "sinhala": "",
      "paliTitle": ""
    },
    {
      "number": 670,
      "pali": "‘‘Jīvitañca adhammena, dhammena maraṇañca yaṃ; Maraṇaṃ dhammikaṃ seyyo, yaṃ ce jīve adhammikaṃ.",
      "english": "",
      "sinhala": "",
      "paliTitle": ""
    },
    {
      "number": 671,
      "pali": "‘‘Kāmakopappahīnā ye, santacittā bhavābhave; Caranti loke asitā, natthi tesaṃ piyāpiyaṃ.",
      "english": "",
      "sinhala": "",
      "paliTitle": ""
    },
    {
      "number": 672,
      "pali": "‘‘Bhāvayitvāna bojjhaṅge, indriyāni balāni ca; Pappuyya paramaṃ santiṃ, parinibbantināsavā’’ti. … Godatto thero…. Cuddasakanipāto niṭṭhito. Tatruddānaṃ – Revato ceva godatto, therā dve te mahiddhikā; Cuddasamhi nipātamhi, gāthāyo aṭṭhavīsatīti.",
      "english": "",
      "sinhala": "",
      "paliTitle": ""
    },
    {
      "number": 15,
      "pali": "Soḷasakanipāto",
      "english": "",
      "sinhala": "",
      "paliTitle": ""
    },
    {
      "number": 673,
      "pali": "‘‘Esa bhiyyo pasīdāmi, sutvā dhammaṃ mahārasaṃ; Virāgo desito dhammo, anupādāya sabbaso.",
      "english": "",
      "sinhala": "",
      "paliTitle": "Aññāsikoṇḍaññattheragāthā"
    },
    {
      "number": 674,
      "pali": "‘‘Bahūni loke citrāni, asmiṃ pathavimaṇḍale; Mathenti maññe saṅkappaṃ, subhaṃ rāgūpasaṃhitaṃ.",
      "english": "",
      "sinhala": "",
      "paliTitle": ""
    },
    {
      "number": 675,
      "pali": "‘‘Rajamuhatañca vātena, yathā meghopasammaye; Evaṃ sammanti saṅkappā, yadā paññāya passati.",
      "english": "",
      "sinhala": "",
      "paliTitle": ""
    },
    {
      "number": 676,
      "pali": "[dha. pa. 277 dhammapade] ‘‘Sabbe saṅkhārā aniccāti, yadā paññāya passati; Atha nibbindati dukkhe, esa maggo visuddhiyā. 677 .[dha. pa. 278 dhammapade] ‘‘Sabbe saṅkhārā dukkhāti, yadā paññāya passati Atha nibbindati dukkhe, esa maggo visuddhiyā.",
      "english": "",
      "sinhala": "",
      "paliTitle": ""
    },
    {
      "number": 678,
      "pali": "[dha. pa. 279 dhammapade] ‘‘Sabbe dhammā anattāti, yadā paññāya passati; Atha nibbindati dukkhe, esa maggo visuddhiyā.",
      "english": "",
      "sinhala": "",
      "paliTitle": ""
    },
    {
      "number": 679,
      "pali": "‘‘Buddhānubuddho yo thero, koṇḍañño tibbanikkamo; Pahīnajātimaraṇo, brahmacariyassa kevalī.",
      "english": "",
      "sinhala": "",
      "paliTitle": ""
    },
    {
      "number": 680,
      "pali": "‘‘Oghapāso daḷhakhilo [daḷho khilo (syā. ka.)], pabbato duppadālayo; Chetvā khilañca pāsañca, selaṃ bhetvāna [chetvāna (ka.)] dubbhidaṃ; Tiṇṇo pāraṅgato jhāyī, mutto so mārabandhanā.",
      "english": "",
      "sinhala": "",
      "paliTitle": ""
    },
    {
      "number": 681,
      "pali": "‘‘Uddhato capalo bhikkhu, mitte āgamma pāpake; Saṃsīdati mahoghasmiṃ, ūmiyā paṭikujjito.",
      "english": "",
      "sinhala": "",
      "paliTitle": ""
    },
    {
      "number": 682,
      "pali": "‘‘Anuddhato acapalo, nipako saṃvutindriyo; Kalyāṇamitto medhāvī, dukkhassantakaro siyā.",
      "english": "",
      "sinhala": "",
      "paliTitle": ""
    },
    {
      "number": 683,
      "pali": "‘‘Kālapabbaṅgasaṅkāso, kiso dhamanisanthato; Mattaññū annapānasmiṃ, adīnamanaso naro.",
      "english": "",
      "sinhala": "",
      "paliTitle": ""
    },
    {
      "number": 684,
      "pali": "‘‘Phuṭṭho ḍaṃsehi makasehi, araññasmiṃ brahāvane; Nāgo saṅgāmasīseva, sato tatrādhivāsaye.",
      "english": "",
      "sinhala": "",
      "paliTitle": ""
    },
    {
      "number": 685,
      "pali": "‘‘Nābhinandāmi maraṇaṃ…pe… nibbisaṃ bhatako yathā.",
      "english": "",
      "sinhala": "",
      "paliTitle": ""
    },
    {
      "number": 686,
      "pali": "‘‘Nābhinandāmi maraṇaṃ…pe… sampajānāe patissato.",
      "english": "",
      "sinhala": "",
      "paliTitle": ""
    },
    {
      "number": 687,
      "pali": "‘‘Pariciṇṇo mayā satthā…pe… bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 688,
      "pali": "‘‘Yassa catthāya pabbajito, agārasmānagāriyaṃ; So me attho anuppatto, kiṃ me saddhivihārinā’’ti. … Aññāsikoṇḍañño [aññākoṇḍañño (sī. syā.)] thero….",
      "english": "",
      "sinhala": "",
      "paliTitle": ""
    },
    {
      "number": 689,
      "pali": "[a. ni. 6.43] ‘‘Manussabhūtaṃ sambuddhaṃ, attadantaṃ samāhitaṃ; Iriyamānaṃ brahmapathe, cittassūpasame rataṃ.",
      "english": "",
      "sinhala": "",
      "paliTitle": "Udāyittheragāthā"
    },
    {
      "number": 690,
      "pali": "‘‘Yaṃ manussā namassanti, sabbadhammāna pāraguṃ; Devāpi taṃ namassanti, iti me arahato sutaṃ.",
      "english": "",
      "sinhala": "",
      "paliTitle": ""
    },
    {
      "number": 691,
      "pali": "‘‘Sabbasaṃyojanātītaṃ, vanā nibbanamāgataṃ; Kāmehi nekkhammarataṃ [nikkhammarataṃ (ka.)], muttaṃ selāva kañcanaṃ.",
      "english": "",
      "sinhala": "",
      "paliTitle": ""
    },
    {
      "number": 692,
      "pali": "‘‘Sa ve accaruci nāgo, himavāvaññe siluccaye; Sabbesaṃ nāganāmānaṃ, saccanāmo anuttaro.",
      "english": "",
      "sinhala": "",
      "paliTitle": ""
    },
    {
      "number": 693,
      "pali": "‘‘Nāgaṃ vo kittayissāmi, na hi āguṃ karoti so; Soraccaṃ avihiṃsā ca, pādā nāgassa te duve.",
      "english": "",
      "sinhala": "",
      "paliTitle": ""
    },
    {
      "number": 694,
      "pali": "‘‘Sati ca sampajaññañca, caraṇā nāgassa tepare; Saddhāhattho mahānāgo, upekkhāsetadantavā.",
      "english": "",
      "sinhala": "",
      "paliTitle": ""
    },
    {
      "number": 695,
      "pali": "‘‘Sati gīvā siro paññā, vīmaṃsā dhammacintanā; Dhammakucchisamāvāso, viveko tassa vāladhi.",
      "english": "",
      "sinhala": "",
      "paliTitle": ""
    },
    {
      "number": 696,
      "pali": "‘‘So jhāyī assāsarato, ajjhattaṃ susamāhito; Gacchaṃ samāhito nāgo, ṭhito nāgo samāhito.",
      "english": "",
      "sinhala": "",
      "paliTitle": ""
    },
    {
      "number": 697,
      "pali": "‘‘Sayaṃ samāhito nāgo, nisinnopi samāhito; Sabbattha saṃvuto nāgo, esā nāgassa sampadā.",
      "english": "",
      "sinhala": "",
      "paliTitle": ""
    },
    {
      "number": 698,
      "pali": "‘‘Bhuñjati anavajjāni, sāvajjāni na bhuñjati; Ghāsamacchādanaṃ laddhā, sannidhiṃ parivajjayaṃ.",
      "english": "",
      "sinhala": "",
      "paliTitle": ""
    },
    {
      "number": 699,
      "pali": "‘‘Saṃyojanaṃ aṇuṃ thūlaṃ, sabbaṃ chetvāna bandhanaṃ; Yena yeneva gacchati, anapakkhova gacchati.",
      "english": "",
      "sinhala": "",
      "paliTitle": ""
    },
    {
      "number": 700,
      "pali": "‘‘Yathāpi udake jātaṃ, puṇḍarīkaṃ pavaḍḍhati; Nopalippati toyena, sucigandhaṃ manoramaṃ.",
      "english": "",
      "sinhala": "",
      "paliTitle": ""
    },
    {
      "number": 701,
      "pali": "‘‘Tatheva ca loke jāto, buddho loke viharati; Nopalippati lokena, toyena padumaṃ yathā.",
      "english": "",
      "sinhala": "",
      "paliTitle": ""
    },
    {
      "number": 702,
      "pali": "‘‘Mahāgini pajjalito, anāhāropasammati; Aṅgāresu ca santesu, nibbutoti pavuccati.",
      "english": "",
      "sinhala": "",
      "paliTitle": ""
    },
    {
      "number": 703,
      "pali": "‘‘Atthassāyaṃ viññāpanī, upamā viññūhi desitā; Viññissanti mahānāgā, nāgaṃ nāgena desitaṃ.",
      "english": "",
      "sinhala": "",
      "paliTitle": ""
    },
    {
      "number": 704,
      "pali": "‘‘Vītarāgo vītadoso, vītamoho anāsavo; Sarīraṃ vijahaṃ nāgo, parinibbissatyanāsavo’’ti. … Udāyī thero…. Soḷasakanipāto niṭṭhito. Tatruddānaṃ – Koṇḍañño ca udāyī ca, therā dve te mahiddhikā; Soḷasamhi nipātamhi, gāthāyo dve ca tiṃsa cāti.",
      "english": "",
      "sinhala": "",
      "paliTitle": ""
    },
    {
      "number": 16,
      "pali": "Vīsatinipāto",
      "english": "",
      "sinhala": "",
      "paliTitle": ""
    },
    {
      "number": 705,
      "pali": "‘‘Yaññatthaṃ vā dhanatthaṃ vā, ye hanāma mayaṃ pure; Avasesaṃ [avase taṃ (sī. aṭṭha. mūlapāṭho), avasesānaṃ (aṭṭha.?)] bhayaṃ hoti, vedhanti vilapanti ca.",
      "english": "",
      "sinhala": "",
      "paliTitle": "Adhimuttattheragāthā"
    },
    {
      "number": 706,
      "pali": "‘‘Tassa te natthi bhītattaṃ, bhiyyo vaṇṇo pasīdati; Kasmā na paridevesi, evarūpe mahabbhaye.",
      "english": "",
      "sinhala": "",
      "paliTitle": ""
    },
    {
      "number": 707,
      "pali": "‘‘Natthi cetasikaṃ dukkhaṃ, anapekkhassa gāmaṇi; Atikkantā bhayā sabbe, khīṇasaṃyojanassa ve.",
      "english": "",
      "sinhala": "",
      "paliTitle": ""
    },
    {
      "number": 708,
      "pali": "‘‘Khīṇāya bhavanettiyā, diṭṭhe dhamme yathātathe; Na bhayaṃ maraṇe hoti, bhāranikkhepane yathā.",
      "english": "",
      "sinhala": "",
      "paliTitle": ""
    },
    {
      "number": 709,
      "pali": "‘‘Suciṇṇaṃ brahmacariyaṃ me, maggo cāpi subhāvito; Maraṇe me bhayaṃ natthi, rogānamiva saṅkhaye.",
      "english": "",
      "sinhala": "",
      "paliTitle": ""
    },
    {
      "number": 710,
      "pali": "‘‘Suciṇṇaṃ brahmacariyaṃ me, maggo cāpi subhāvito; Nirassādā bhavā diṭṭhā, visaṃ pitvāva [pītvāva (sī.)] chaḍḍitaṃ.",
      "english": "",
      "sinhala": "",
      "paliTitle": ""
    },
    {
      "number": 711,
      "pali": "‘‘Pāragū anupādāno, katakicco anāsavo; Tuṭṭho āyukkhayā hoti, mutto āghātanā yathā.",
      "english": "",
      "sinhala": "",
      "paliTitle": ""
    },
    {
      "number": 712,
      "pali": "‘‘Uttamaṃ dhammataṃ patto, sabbaloke anatthiko; Ādittāva gharā mutto, maraṇasmiṃ na socati.",
      "english": "",
      "sinhala": "",
      "paliTitle": ""
    },
    {
      "number": 713,
      "pali": "‘‘Yadatthi saṅgataṃ kiñci, bhavo vā yattha labbhati; Sabbaṃ anissaraṃ etaṃ, iti vuttaṃ mahesinā.",
      "english": "",
      "sinhala": "",
      "paliTitle": ""
    },
    {
      "number": 714,
      "pali": "‘‘Yo taṃ tathā pajānāti, yathā buddhena desitaṃ; Na gaṇhāti bhavaṃ kiñci, sutattaṃva ayoguḷaṃ.",
      "english": "",
      "sinhala": "",
      "paliTitle": ""
    },
    {
      "number": 715,
      "pali": "‘‘Na me hoti ‘ahosi’nti, ‘bhavissa’nti na hoti me; Saṅkhārā vigamissanti, tattha kā paridevanā.",
      "english": "",
      "sinhala": "",
      "paliTitle": ""
    },
    {
      "number": 716,
      "pali": "‘‘Suddhaṃ dhammasamuppādaṃ, suddhaṃ saṅkhārasantatiṃ; Passantassa yathābhūtaṃ, na bhayaṃ hoti gāmaṇi.",
      "english": "",
      "sinhala": "",
      "paliTitle": ""
    },
    {
      "number": 717,
      "pali": "‘‘Tiṇakaṭṭhasamaṃ lokaṃ, yadā paññāya passati; Mamattaṃ so asaṃvindaṃ, ‘natthi me’ti na socati.",
      "english": "",
      "sinhala": "",
      "paliTitle": ""
    },
    {
      "number": 718,
      "pali": "‘‘Ukkaṇṭhāmi sarīrena, bhavenamhi anatthiko; Soyaṃ bhijjissati kāyo, añño ca na bhavissati.",
      "english": "",
      "sinhala": "",
      "paliTitle": ""
    },
    {
      "number": 719,
      "pali": "‘‘Yaṃ vo kiccaṃ sarīrena, taṃ karotha yadicchatha; Na me tappaccayā tattha, doso pemañca hehiti’’.",
      "english": "",
      "sinhala": "",
      "paliTitle": ""
    },
    {
      "number": 720,
      "pali": "Tassa taṃ vacanaṃ sutvā, abbhutaṃ lomahaṃsanaṃ; Satthāni nikkhipitvāna, māṇavā etadabravuṃ.",
      "english": "",
      "sinhala": "",
      "paliTitle": ""
    },
    {
      "number": 721,
      "pali": "‘‘Kiṃ bhadante karitvāna, ko vā ācariyo tava; Kassa sāsanamāgamma, labbhate taṃ asokatā’’.",
      "english": "",
      "sinhala": "",
      "paliTitle": ""
    },
    {
      "number": 722,
      "pali": "‘‘Sabbaññū sabbadassāvī, jino ācariyo mama; Mahākāruṇiko satthā, sabbalokatikicchako.",
      "english": "",
      "sinhala": "",
      "paliTitle": ""
    },
    {
      "number": 723,
      "pali": "‘‘Tenāyaṃ desito dhammo, khayagāmī anuttaro; Tassa sāsanamāgamma, labbhate taṃ asokatā’’.",
      "english": "",
      "sinhala": "",
      "paliTitle": ""
    },
    {
      "number": 724,
      "pali": "Sutvāna corā isino subhāsitaṃ, nikkhippa satthāni ca āvudhāni ca; Tamhā ca kammā viramiṃsu eke, eke ca pabbajjamarocayiṃsu.",
      "english": "",
      "sinhala": "",
      "paliTitle": ""
    },
    {
      "number": 725,
      "pali": "Te pabbajitvā sugatassa sāsane, bhāvetva bojjhaṅgabalāni paṇḍitā; Udaggacittā sumanā katindriyā, phusiṃsu nibbānapadaṃ asaṅkhatanti. …Adhimutto thero….",
      "english": "",
      "sinhala": "",
      "paliTitle": ""
    },
    {
      "number": 726,
      "pali": "‘‘Samaṇassa ahu cintā, pārāpariyassa bhikkhuno; Ekakassa nisinnassa, pavivittassa jhāyino.",
      "english": "",
      "sinhala": "",
      "paliTitle": "Pārāpariyattheragāthā"
    },
    {
      "number": 727,
      "pali": "‘‘Kimānupubbaṃ puriso, kiṃ vataṃ kiṃ samācāraṃ; Attano kiccakārīssa, na ca kañci viheṭhaye.",
      "english": "",
      "sinhala": "",
      "paliTitle": ""
    },
    {
      "number": 728,
      "pali": "‘‘Indriyāni manussānaṃ, hitāya ahitāya ca; Arakkhitāni ahitāya, rakkhitāni hitāya ca.",
      "english": "",
      "sinhala": "",
      "paliTitle": ""
    },
    {
      "number": 729,
      "pali": "‘‘Indriyāneva sārakkhaṃ, indriyāni ca gopayaṃ; Attano kiccakārīssa, na ca kañci viheṭhaye.",
      "english": "",
      "sinhala": "",
      "paliTitle": ""
    },
    {
      "number": 730,
      "pali": "‘‘Cakkhundriyaṃ ce rūpesu, gacchantaṃ anivārayaṃ; Anādīnavadassāvī, so dukkhā na hi muccati.",
      "english": "",
      "sinhala": "",
      "paliTitle": ""
    },
    {
      "number": 731,
      "pali": "‘‘Sotindriyaṃ ce saddesu, gacchantaṃ anivārayaṃ; Anādīnavadassāvī, so dukkhā na hi muccati.",
      "english": "",
      "sinhala": "",
      "paliTitle": ""
    },
    {
      "number": 732,
      "pali": "‘‘Anissaraṇadassāvī, gandhe ce paṭisevati; Na so muccati dukkhamhā, gandhesu adhimucchito.",
      "english": "",
      "sinhala": "",
      "paliTitle": ""
    },
    {
      "number": 733,
      "pali": "‘‘Ambilaṃ madhuraggañca, tittakaggamanussaraṃ; Rasataṇhāya gadhito, hadayaṃ nāvabujjhati.",
      "english": "",
      "sinhala": "",
      "paliTitle": ""
    },
    {
      "number": 734,
      "pali": "‘‘Subhānyappaṭikūlāni, phoṭṭhabbāni anussaraṃ; Ratto rāgādhikaraṇaṃ, vividhaṃ vindate dukhaṃ.",
      "english": "",
      "sinhala": "",
      "paliTitle": ""
    },
    {
      "number": 735,
      "pali": "‘‘Manaṃ cetehi dhammehi, yo na sakkoti rakkhituṃ; Tato naṃ dukkhamanveti, sabbehetehi pañcahi.",
      "english": "",
      "sinhala": "",
      "paliTitle": ""
    },
    {
      "number": 736,
      "pali": "‘‘Pubbalohitasampuṇṇaṃ, bahussa kuṇapassa ca; Naravīrakataṃ vagguṃ, samuggamiva cittitaṃ.",
      "english": "",
      "sinhala": "",
      "paliTitle": ""
    },
    {
      "number": 737,
      "pali": "‘‘Kaṭukaṃ madhurassādaṃ, piyanibandhanaṃ dukhaṃ; Khuraṃva madhunā littaṃ, ullihaṃ nāvabujjhati.",
      "english": "",
      "sinhala": "",
      "paliTitle": ""
    },
    {
      "number": 738,
      "pali": "‘‘Itthirūpe itthisare, phoṭṭhabbepi ca itthiyā; Itthigandhesu sāratto, vividhaṃ vindate dukhaṃ.",
      "english": "",
      "sinhala": "",
      "paliTitle": ""
    },
    {
      "number": 739,
      "pali": "‘‘Itthisotāni sabbāni, sandanti pañca pañcasu; Tesamāvaraṇaṃ kātuṃ, yo sakkoti vīriyavā.",
      "english": "",
      "sinhala": "",
      "paliTitle": ""
    },
    {
      "number": 740,
      "pali": "‘‘So atthavā so dhammaṭṭho, so dakkho so vicakkhaṇo; Kareyya ramamānopi, kiccaṃ dhammatthasaṃhitaṃ.",
      "english": "",
      "sinhala": "",
      "paliTitle": ""
    },
    {
      "number": 741,
      "pali": "‘‘Atho sīdati saññuttaṃ, vajje kiccaṃ niratthakaṃ; ‘Na taṃ kicca’nti maññitvā, appamatto vicakkhaṇo.",
      "english": "",
      "sinhala": "",
      "paliTitle": ""
    },
    {
      "number": 742,
      "pali": "‘‘Yañca atthena saññuttaṃ, yā ca dhammagatā rati; Taṃ samādāya vattetha, sā hi ve uttamā rati.",
      "english": "",
      "sinhala": "",
      "paliTitle": ""
    },
    {
      "number": 743,
      "pali": "‘‘Uccāvacehupāyehi, paresamabhijigīsati; Hantvā vadhitvā atha socayitvā, ālopati sāhasā yo paresaṃ.",
      "english": "",
      "sinhala": "",
      "paliTitle": ""
    },
    {
      "number": 744,
      "pali": "‘‘Tacchanto āṇiyā āṇiṃ, nihanti balavā yathā; Indriyānindriyeheva, nihanti kusalo tathā.",
      "english": "",
      "sinhala": "",
      "paliTitle": ""
    },
    {
      "number": 745,
      "pali": "‘‘Saddhaṃ vīriyaṃ samādhiñca, satipaññañca bhāvayaṃ; Pañca pañcahi hantvāna, anīgho yāti brāhmaṇo.",
      "english": "",
      "sinhala": "",
      "paliTitle": ""
    },
    {
      "number": 746,
      "pali": "‘‘So atthavā so dhammaṭṭho, katvā vākyānusāsaniṃ; Sabbena sabbaṃ buddhassa, so naro sukhamedhatī’’ti. …Pārāpariyo thero….",
      "english": "",
      "sinhala": "",
      "paliTitle": ""
    },
    {
      "number": 747,
      "pali": "‘‘Cirarattaṃ vatātāpī, dhammaṃ anuvicintayaṃ; Samaṃ cittassa nālatthaṃ, pucchaṃ samaṇabrāhmaṇe.",
      "english": "",
      "sinhala": "",
      "paliTitle": "Telakānittheragāthā"
    },
    {
      "number": 748,
      "pali": "‘‘‘Ko so pāraṅgato loke, ko patto amatogadhaṃ; Kassa dhammaṃ paṭicchāmi, paramatthavijānanaṃ’.",
      "english": "",
      "sinhala": "",
      "paliTitle": ""
    },
    {
      "number": 749,
      "pali": "‘‘Antovaṅkagato āsi, macchova ghasamāmisaṃ; Baddho mahindapāsena, vepacityasuro yathā.",
      "english": "",
      "sinhala": "",
      "paliTitle": ""
    },
    {
      "number": 750,
      "pali": "‘‘Añchāmi naṃ na muñcāmi, asmā sokapariddavā; Ko me bandhaṃ muñcaṃ loke, sambodhiṃ vedayissati.",
      "english": "",
      "sinhala": "",
      "paliTitle": ""
    },
    {
      "number": 751,
      "pali": "‘‘Samaṇaṃ brāhmaṇaṃ vā kaṃ, ādisantaṃ pabhaṅgunaṃ. Kassa dhammaṃ paṭicchāmi, jarāmaccupavāhanaṃ.",
      "english": "",
      "sinhala": "",
      "paliTitle": ""
    },
    {
      "number": 752,
      "pali": "‘‘Vicikicchākaṅkhāganthitaṃ, sārambhabalasaññutaṃ; Kodhappattamanatthaddhaṃ, abhijappappadāraṇaṃ.",
      "english": "",
      "sinhala": "",
      "paliTitle": ""
    },
    {
      "number": 753,
      "pali": "‘‘Taṇhādhanusamuṭṭhānaṃ, dve ca pannarasāyutaṃ [dvedhāpannarasāyutaṃ (?)]; Passa orasikaṃ bāḷhaṃ, bhetvāna yadi [yada (sī. aṭṭha.) hadi (?) ‘‘hadaye’’ti taṃsaṃvaṇṇanā] tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 754,
      "pali": "‘‘Anudiṭṭhīnaṃ appahānaṃ, saṅkappaparatejitaṃ; Tena viddho pavedhāmi, pattaṃva māluteritaṃ.",
      "english": "",
      "sinhala": "",
      "paliTitle": ""
    },
    {
      "number": 755,
      "pali": "‘‘Ajjhattaṃ me samuṭṭhāya, khippaṃ paccati māmakaṃ; Chaphassāyatanī kāyo, yattha sarati sabbadā.",
      "english": "",
      "sinhala": "",
      "paliTitle": ""
    },
    {
      "number": 756,
      "pali": "‘‘Taṃ na passāmi tekicchaṃ, yo metaṃ sallamuddhare; Nānārajjena satthena [nāraggena na satthena (?)], nāññena vicikicchitaṃ.",
      "english": "",
      "sinhala": "",
      "paliTitle": ""
    },
    {
      "number": 757,
      "pali": "‘‘Ko me asattho avaṇo, sallamabbhantarapassayaṃ; Ahiṃsaṃ sabbagattāni, sallaṃ me uddharissati.",
      "english": "",
      "sinhala": "",
      "paliTitle": ""
    },
    {
      "number": 758,
      "pali": "‘‘Dhammappati hi so seṭṭho, visadosappavāhako; Gambhīre patitassa me, thalaṃ pāṇiñca dassaye.",
      "english": "",
      "sinhala": "",
      "paliTitle": ""
    },
    {
      "number": 759,
      "pali": "‘‘Rahadehamasmi ogāḷho, ahāriyarajamattike; Māyāusūyasārambha, thinamiddhamapatthaṭe.",
      "english": "",
      "sinhala": "",
      "paliTitle": ""
    },
    {
      "number": 760,
      "pali": "‘‘Uddhaccameghathanitaṃ, saṃyojanavalāhakaṃ; Vāhā vahanti kuddiṭṭhiṃ [duddiṭṭhiṃ (sī. dha. pa. 339)], saṅkappā rāganissitā.",
      "english": "",
      "sinhala": "",
      "paliTitle": ""
    },
    {
      "number": 761,
      "pali": "‘‘Savanti sabbadhi sotā, latā ubbhijja tiṭṭhati; Te sote ko nivāreyya, taṃ lataṃ ko hi checchati.",
      "english": "",
      "sinhala": "",
      "paliTitle": ""
    },
    {
      "number": 762,
      "pali": "‘‘Velaṃ karotha bhaddante, sotānaṃ sannivāraṇaṃ; Mā te manomayo soto, rukkhaṃva sahasā luve.",
      "english": "",
      "sinhala": "",
      "paliTitle": ""
    },
    {
      "number": 763,
      "pali": "‘‘Evaṃ me bhayajātassa, apārā pāramesato; Tāṇo paññāvudho satthā, isisaṅghanisevito.",
      "english": "",
      "sinhala": "",
      "paliTitle": ""
    },
    {
      "number": 764,
      "pali": "‘‘Sopāṇaṃ sugataṃ suddhaṃ, dhammasāramayaṃ daḷhaṃ; Pādāsi vuyhamānassa, ‘mā bhāyī’ti ca mabravi.",
      "english": "",
      "sinhala": "",
      "paliTitle": ""
    },
    {
      "number": 765,
      "pali": "‘‘Satipaṭṭhānapāsādaṃ, āruyha paccavekkhisaṃ; Yaṃ taṃ pubbe amaññissaṃ, sakkāyābhirataṃ pajaṃ.",
      "english": "",
      "sinhala": "",
      "paliTitle": ""
    },
    {
      "number": 766,
      "pali": "‘‘Yadā ca maggamaddakkhiṃ, nāvāya abhirūhanaṃ; Anadhiṭṭhāya attānaṃ, titthamaddakkhimuttamaṃ.",
      "english": "",
      "sinhala": "",
      "paliTitle": ""
    },
    {
      "number": 767,
      "pali": "‘‘Sallaṃ attasamuṭṭhānaṃ, bhavanettippabhāvitaṃ; Etesaṃ appavattāya [appavattiyā (?)], desesi maggamuttamaṃ.",
      "english": "",
      "sinhala": "",
      "paliTitle": ""
    },
    {
      "number": 768,
      "pali": "‘‘Dīgharattānusayitaṃ, cirarattamadhiṭṭhitaṃ; Buddho mepānudī ganthaṃ, visadosappavāhano’’ti. …Telakāni thero….",
      "english": "",
      "sinhala": "",
      "paliTitle": ""
    },
    {
      "number": 769,
      "pali": "[ma. ni. 2.302] ‘‘Passa cittakataṃ bimbaṃ, arukāyaṃ samussitaṃ; Āturaṃ bahusaṅkappaṃ, yassa natthi dhuvaṃ ṭhiti.",
      "english": "",
      "sinhala": "",
      "paliTitle": "Raṭṭhapālattheragāthā"
    },
    {
      "number": 770,
      "pali": "‘‘Passa cittakataṃ rūpaṃ, maṇinā kuṇḍalena ca; Aṭṭhiṃ tacena onaddhaṃ, saha vatthehi sobhati.",
      "english": "",
      "sinhala": "",
      "paliTitle": ""
    },
    {
      "number": 771,
      "pali": "‘‘Alattakakatā pādā, mukhaṃ cuṇṇakamakkhitaṃ; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 772,
      "pali": "‘‘Aṭṭhapadakatā kesā, nettā añjanamakkhitā; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 773,
      "pali": "‘‘Añjanīva navā cittā, pūtikāyo alaṅkato; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 774,
      "pali": "‘‘Odahi migavo pāsaṃ, nāsadā vāguraṃ migo; Bhutvā nivāpaṃ gacchāma, kandante migabandhake.",
      "english": "",
      "sinhala": "",
      "paliTitle": ""
    },
    {
      "number": 775,
      "pali": "‘‘Chinno pāso migavassa, nāsadā vāguraṃ migo; Bhutvā nivāpaṃ gacchāma, socante migaluddake.",
      "english": "",
      "sinhala": "",
      "paliTitle": ""
    },
    {
      "number": 776,
      "pali": "‘‘Passāmi loke sadhane manusse, laddhāna vittaṃ na dadanti mohā; Luddhā dhanaṃ sannicayaṃ karonti, bhiyyova kāme abhipatthayanti.",
      "english": "",
      "sinhala": "",
      "paliTitle": ""
    },
    {
      "number": 777,
      "pali": "‘‘Rājā pasayhappathaviṃ vijetvā, sasāgarantaṃ mahimāvasanto; Oraṃ samuddassa atittarūpo, pāraṃ samuddassapi patthayetha.",
      "english": "",
      "sinhala": "",
      "paliTitle": ""
    },
    {
      "number": 778,
      "pali": "‘‘Rājā ca aññe ca bahū manussā, avītataṇhā maraṇaṃ upenti; Ūnāva hutvāna jahanti dehaṃ, kāmehi lokamhi na hatthi titti.",
      "english": "",
      "sinhala": "",
      "paliTitle": ""
    },
    {
      "number": 779,
      "pali": "‘‘Kandanti naṃ ñātī pakiriya kese, aho vatā no amarāti cāhu; Vatthena naṃ pārutaṃ nīharitvā, citaṃ samodhāya tato ḍahanti.",
      "english": "",
      "sinhala": "",
      "paliTitle": ""
    },
    {
      "number": 780,
      "pali": "‘‘So ḍayhati sūlehi tujjamāno, ekena vatthena [etena gatthena (ka.)] pahāya bhoge; Na mīyamānassa bhavanti tāṇā, ñātī ca mittā atha vā sahāyā.",
      "english": "",
      "sinhala": "",
      "paliTitle": ""
    },
    {
      "number": 781,
      "pali": "‘‘Dāyādakā tassa dhanaṃ haranti, satto pana gacchati yena kammaṃ; Na mīyamānaṃ dhanamanveti [manviti (ka.)] kiñci, puttā ca dārā ca dhanañca raṭṭhaṃ.",
      "english": "",
      "sinhala": "",
      "paliTitle": ""
    },
    {
      "number": 782,
      "pali": "‘‘Na dīghamāyuṃ labhate dhanena, na cāpi vittena jaraṃ vihanti; Appappaṃ hidaṃ jīvitamāhu dhīrā, asassataṃ vippariṇāmadhammaṃ.",
      "english": "",
      "sinhala": "",
      "paliTitle": ""
    },
    {
      "number": 783,
      "pali": "‘‘Aḍḍhā daliddā ca phusanti phassaṃ, bālo ca dhīro ca tatheva phuṭṭho; Bālo hi bālyā vadhitova seti, dhīro ca no vedhati phassaphuṭṭho.",
      "english": "",
      "sinhala": "",
      "paliTitle": ""
    },
    {
      "number": 784,
      "pali": "‘‘Tasmā hi paññāva dhanena seyyā, yāya vosānamidhādhigacchati; Abyositattā hi bhavābhavesu, pāpāni kammāni karoti mohā.",
      "english": "",
      "sinhala": "",
      "paliTitle": ""
    },
    {
      "number": 785,
      "pali": "‘‘Upeti gabbhañca parañca lokaṃ, saṃsāramāpajja paramparāya; Tassappapañño abhisaddahanto, upeti gabbhañca parañca lokaṃ.",
      "english": "",
      "sinhala": "",
      "paliTitle": ""
    },
    {
      "number": 786,
      "pali": "‘‘Coro yathā sandhimukhe gahīto, sakammunā haññati pāpadhammo; Evaṃ pajā pecca paramhi loke, sakammunā haññati pāpadhammo.",
      "english": "",
      "sinhala": "",
      "paliTitle": ""
    },
    {
      "number": 787,
      "pali": "‘‘Kāmā hi citrā madhurā manoramā, virūparūpena mathenti cittaṃ; Ādīnavaṃ kāmaguṇesu disvā, tasmā ahaṃ pabbajitomhi rāja.",
      "english": "",
      "sinhala": "",
      "paliTitle": ""
    },
    {
      "number": 788,
      "pali": "‘‘Dumapphalānīva patanti māṇavā, daharā ca vuḍḍhā ca sarīrabhedā; Etampi disvā pabbajitomhi rāja, apaṇṇakaṃ sāmaññameva seyyo.",
      "english": "",
      "sinhala": "",
      "paliTitle": ""
    },
    {
      "number": 789,
      "pali": "‘‘Saddhāyāhaṃ pabbajito, upeto jinasāsane; Avajjhā mayhaṃ pabbajjā, anaṇo bhuñjāmi bhojanaṃ.",
      "english": "",
      "sinhala": "",
      "paliTitle": ""
    },
    {
      "number": 790,
      "pali": "‘‘Kāme ādittato disvā, jātarūpāni satthato; Gabbhavokkantito dukkhaṃ, nirayesu mahabbhayaṃ.",
      "english": "",
      "sinhala": "",
      "paliTitle": ""
    },
    {
      "number": 791,
      "pali": "‘‘Etamādīnavaṃ ñatvā, saṃvegaṃ alabhiṃ tadā; Sohaṃ viddho tadā santo, sampatto āsavakkhayaṃ.",
      "english": "",
      "sinhala": "",
      "paliTitle": ""
    },
    {
      "number": 792,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 793,
      "pali": "‘‘Yassatthāya pabbajito, agārasmānagāriyaṃ; So me attho anuppatto, sabbasaṃyojanakkhayo’’ti. … Raṭṭhapālo thero….",
      "english": "",
      "sinhala": "",
      "paliTitle": ""
    },
    {
      "number": 794,
      "pali": "[saṃ. ni. 4.95] ‘‘Rūpaṃ disvā sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": "Mālukyaputtattheragāthā"
    },
    {
      "number": 795,
      "pali": "‘‘Tassa vaḍḍhanti vedanā, anekā rūpasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna [nibbānaṃ (sī.)] vuccati.",
      "english": "",
      "sinhala": "",
      "paliTitle": ""
    },
    {
      "number": 796,
      "pali": "‘‘Saddaṃ sutvā sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 797,
      "pali": "‘‘Tassa vaḍḍhanti vedanā, anekā saddasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 798,
      "pali": "‘‘Gandhaṃ ghatvā sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 799,
      "pali": "‘‘Tassa vaḍḍhanti vedanā, anekā gandhasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 800,
      "pali": "‘‘Rasaṃ bhotvā sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 801,
      "pali": "‘‘Tassa vaḍḍhanti vedanā, anekā rasasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 802,
      "pali": "‘‘Phassaṃ phussa sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 803,
      "pali": "‘‘Tassa vaḍḍhanti vedanā, anekā phassasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 804,
      "pali": "‘‘Dhammaṃ ñatvā sati muṭṭhā, piyaṃ nimittaṃ manasi karoto; Sārattacitto vedeti, tañca ajjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 805,
      "pali": "‘‘Tassa vaḍḍhanti vedanā, anekā dhammasambhavā; Abhijjhā ca vihesā ca, cittamassūpahaññati; Evamācinato dukkhaṃ, ārā nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 806,
      "pali": "‘‘Na so rajjati rūpesu, rūpaṃ disvā patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 807,
      "pali": "‘‘Yathāssa passato rūpaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 808,
      "pali": "‘‘Na so rajjati saddesu, saddaṃ sutvā patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 809,
      "pali": "‘‘Yathāssa suṇato saddaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 810,
      "pali": "‘‘Na so rajjati gandhesu, gandhaṃ ghatvā patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 811,
      "pali": "‘‘Yathāssa ghāyato gandhaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 812,
      "pali": "‘‘Na so rajjati rasesu, rasaṃ bhotvā patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 813,
      "pali": "‘‘Yathāssa sāyarato rasaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 814,
      "pali": "‘‘Na so rajjati phassesu, phassaṃ phussa patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 815,
      "pali": "‘‘Yathāssa phusato phassaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati.",
      "english": "",
      "sinhala": "",
      "paliTitle": ""
    },
    {
      "number": 816,
      "pali": "‘‘Na so rajjati dhammesu, dhammaṃ ñatvā patissato; Virattacitto vedeti, tañca nājjhossa tiṭṭhati.",
      "english": "",
      "sinhala": "",
      "paliTitle": ""
    },
    {
      "number": 817,
      "pali": "‘‘Yathāssa vijānato dhammaṃ, sevato cāpi vedanaṃ; Khīyati nopacīyati, evaṃ so caratī sato; Evaṃ apacinato dukkhaṃ, santike nibbāna vuccati’’. … Mālukyaputto thero….",
      "english": "",
      "sinhala": "",
      "paliTitle": ""
    },
    {
      "number": 818,
      "pali": "‘‘Paripuṇṇakāyo suruci, sujāto cārudassano; Suvaṇṇavaṇṇosi bhagavā, susukkadāṭhosi vīriyavā [susukkadāṭho virīyavā (sī.)].",
      "english": "",
      "sinhala": "",
      "paliTitle": "Selattheragāthā"
    },
    {
      "number": 819,
      "pali": "‘‘Narassa hi sujātassa, ye bhavanti viyañjanā; Sabbe te tava kāyasmiṃ, mahāpurisalakkhaṇā.",
      "english": "",
      "sinhala": "",
      "paliTitle": ""
    },
    {
      "number": 820,
      "pali": "‘‘Pasannanetto sumukho, brahā uju patāpavā; Majjhe samaṇasaṅghassa, ādiccova virocasi.",
      "english": "",
      "sinhala": "",
      "paliTitle": ""
    },
    {
      "number": 821,
      "pali": "‘‘Kalyāṇadassano bhikkhu, kañcanasannibhattaco; Kiṃ te samaṇabhāvena, evaṃ uttamavaṇṇino.",
      "english": "",
      "sinhala": "",
      "paliTitle": ""
    },
    {
      "number": 822,
      "pali": "‘‘Rājā arahasi bhavituṃ, cakkavattī rathesabho; Cāturanto vijitāvī, jambusaṇḍassa [jambumaṇḍassa (ka.)] issaro.",
      "english": "",
      "sinhala": "",
      "paliTitle": ""
    },
    {
      "number": 823,
      "pali": "‘‘Khattiyā bhogī rājāno [bhogā rājāno (sī. ka.), bhojarājāno (syā.)], anuyantā bhavanti te; Rājābhirājā [rājādhirājā (sī. ka.)] manujindo, rajjaṃ kārehi gotama’’.",
      "english": "",
      "sinhala": "",
      "paliTitle": ""
    },
    {
      "number": 824,
      "pali": "‘‘Rājāhamasmi sela, (selāti bhagavā) dhammarājā anuttaro; Dhammena cakkaṃ vattemi, cakkaṃ appaṭivattiyaṃ’’.",
      "english": "",
      "sinhala": "",
      "paliTitle": ""
    },
    {
      "number": 825,
      "pali": "‘‘Sambuddho paṭijānāsi, (iti selo brāhmaṇo) dhammarājā anuttaro; ‘Dhammena cakkaṃ vattemi’, iti bhāsatha gotama.",
      "english": "",
      "sinhala": "",
      "paliTitle": ""
    },
    {
      "number": 826,
      "pali": "‘‘Ko nu senāpati bhoto, sāvako satthuranvayo [anvayo (sī.)]; Ko tetamanuvatteti, dhammacakkaṃ pavattitaṃ’’.",
      "english": "",
      "sinhala": "",
      "paliTitle": ""
    },
    {
      "number": 827,
      "pali": "‘‘Mayā pavattitaṃ cakkaṃ, (selāti bhagavā) dhammacakkaṃ anuttaraṃ; Sāriputto anuvatteti, anujāto tathāgataṃ.",
      "english": "",
      "sinhala": "",
      "paliTitle": ""
    },
    {
      "number": 828,
      "pali": "‘‘Abhiññeyyaṃ abhiññātaṃ, bhāvetabbañca bhāvitaṃ; Pahātabbaṃ pahīnaṃ me, tasmā buddhosmi brāhmaṇa.",
      "english": "",
      "sinhala": "",
      "paliTitle": ""
    },
    {
      "number": 829,
      "pali": "‘‘Vinayassu mayi kaṅkhaṃ, adhimuñcassu brāhmaṇa; Dullabhaṃ dassanaṃ hoti, sambuddhānaṃ abhiṇhaso.",
      "english": "",
      "sinhala": "",
      "paliTitle": ""
    },
    {
      "number": 830,
      "pali": "‘‘Yesaṃ ve dullabho loke, pātubhāvo abhiṇhaso; Sohaṃ brāhmaṇa buddhosmi, sallakatto [sallakanto (sī.)] anuttaro.",
      "english": "",
      "sinhala": "",
      "paliTitle": ""
    },
    {
      "number": 831,
      "pali": "‘‘Brahmabhūto atitulo, mārasenappamaddano; Sabbāmitte vase [vasī (syā. ka., ma. ni. 2.399; su. ni. 966)] katvā, modāmi akutobhayo’’.",
      "english": "",
      "sinhala": "",
      "paliTitle": ""
    },
    {
      "number": 832,
      "pali": "‘‘Idaṃ bhonto nisāmetha, yathā bhāsati cakkhumā; Sallakatto mahāvīro, sīhova nadatī vane.",
      "english": "",
      "sinhala": "",
      "paliTitle": ""
    },
    {
      "number": 833,
      "pali": "‘‘Brahmabhūtaṃ atitulaṃ, mārasenappamaddanaṃ; Ko disvā nappasīdeyya, api kaṇhābhijātiko.",
      "english": "",
      "sinhala": "",
      "paliTitle": ""
    },
    {
      "number": 834,
      "pali": "‘‘Yo maṃ icchati anvetu, yo vā nicchati gacchatu; Idhāhaṃ pabbajissāmi, varapaññassa santike’’.",
      "english": "",
      "sinhala": "",
      "paliTitle": ""
    },
    {
      "number": 835,
      "pali": "‘‘Etaṃ ce ruccati bhoto, sammāsambuddhasāsanaṃ; Mayampi pabbajissāma, varapaññassa santike.",
      "english": "",
      "sinhala": "",
      "paliTitle": ""
    },
    {
      "number": 836,
      "pali": "‘‘Brāhmaṇā tisatā ime, yācanti pañjalīkatā; ‘Brahmacariyaṃ carissāma, bhagavā tava santike’’’.",
      "english": "",
      "sinhala": "",
      "paliTitle": ""
    },
    {
      "number": 837,
      "pali": "‘‘Svākhātaṃ brahmacariyaṃ, (selāti bhagavā) sandiṭṭhikamakālikaṃ; Yattha amoghā pabbajjā, appamattassa sikkhato’’.",
      "english": "",
      "sinhala": "",
      "paliTitle": ""
    },
    {
      "number": 838,
      "pali": "‘‘Yaṃ taṃ saraṇamāgamha [saraṇamāgamma (sabbattha)], ito aṭṭhame [aṭṭhami (syā. ka.)] cakkhuma; Sattarattena bhagavā, dantāmha tava sāsane.",
      "english": "",
      "sinhala": "",
      "paliTitle": ""
    },
    {
      "number": 839,
      "pali": "‘‘Tuvaṃ buddho tuvaṃ satthā, tuvaṃ mārābhibhū muni; Tuvaṃ anusaye chetvā, tiṇṇo tāresimaṃ pajaṃ.",
      "english": "",
      "sinhala": "",
      "paliTitle": ""
    },
    {
      "number": 840,
      "pali": "‘‘Upadhī te samatikkantā, āsavā te padālitā; Sīhova anupādāno, pahīnabhayabheravo.",
      "english": "",
      "sinhala": "",
      "paliTitle": ""
    },
    {
      "number": 841,
      "pali": "‘‘Bhikkhavo tisatā ime, tiṭṭhanti pañjalīkatā; Pāde vīra pasārehi, nāgā vandantu satthuno’’ti. … Selo thero….",
      "english": "",
      "sinhala": "",
      "paliTitle": ""
    },
    {
      "number": 842,
      "pali": "‘‘Yātaṃ me hatthigīvāya, sukhumā vatthā padhāritā; Sālīnaṃ odano bhutto, sucimaṃsūpasecano.",
      "english": "",
      "sinhala": "",
      "paliTitle": "Kāḷigodhāputtabhaddiyattheragāthā"
    },
    {
      "number": 843,
      "pali": "‘‘Sojja bhaddo sātatiko, uñchāpattāgate rato; Jhāyati anupādāno, putto godhāya bhaddiyo.",
      "english": "",
      "sinhala": "",
      "paliTitle": ""
    },
    {
      "number": 844,
      "pali": "‘‘Paṃsukūlī sātatiko, uñchāpattāgate rato; Jhāyati anupādāno, putto godhāya bhaddiyo.",
      "english": "",
      "sinhala": "",
      "paliTitle": ""
    },
    {
      "number": 845,
      "pali": "‘‘Piṇḍapātī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 846,
      "pali": "‘‘Tecīvarī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 847,
      "pali": "‘‘Sapadānacārī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 848,
      "pali": "‘‘Ekāsanī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 849,
      "pali": "‘‘Pattapiṇḍī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 850,
      "pali": "‘‘Khalupacchābhattī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 851,
      "pali": "‘‘Āraññiko sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 852,
      "pali": "‘‘Rukkhamūliko sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 853,
      "pali": "‘‘Abbhokāsī sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 854,
      "pali": "‘‘Sosāniko sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 855,
      "pali": "‘‘Yathāsanthatiko sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 856,
      "pali": "‘‘Nesajjiko sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 857,
      "pali": "‘‘Appiccho sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 858,
      "pali": "‘‘Santuṭṭho sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 859,
      "pali": "‘‘Pavivitto sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 860,
      "pali": "‘‘Asaṃsaṭṭho sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 861,
      "pali": "‘‘Āraddhavīriyo sātatiko…pe….",
      "english": "",
      "sinhala": "",
      "paliTitle": ""
    },
    {
      "number": 862,
      "pali": "‘‘Hitvā satapalaṃ kaṃsaṃ, sovaṇṇaṃ satarājikaṃ; Aggahiṃ mattikāpattaṃ, idaṃ dutiyābhisecanaṃ.",
      "english": "",
      "sinhala": "",
      "paliTitle": ""
    },
    {
      "number": 863,
      "pali": "‘‘Ucce maṇḍalipākāre, daḷhamaṭṭālakoṭṭhake; Rakkhito khaggahatthehi, uttasaṃ vihariṃ pure.",
      "english": "",
      "sinhala": "",
      "paliTitle": ""
    },
    {
      "number": 864,
      "pali": "‘‘Sojja bhaddo anutrāsī, pahīnabhayabheravo; Jhāyati vanamogayha, putto godhāya bhaddiyo.",
      "english": "",
      "sinhala": "",
      "paliTitle": ""
    },
    {
      "number": 865,
      "pali": "‘‘Sīlakkhandhe patiṭṭhāya, satiṃ paññañca bhāvayaṃ; Pāpuṇiṃ anupubbena, sabbasaṃyojanakkhaya’’nti. … Bhaddiyo kāḷigodhāya putto thero….",
      "english": "",
      "sinhala": "",
      "paliTitle": ""
    },
    {
      "number": 866,
      "pali": "‘‘Gacchaṃ vadesi samaṇa ‘ṭṭhitomhi’, mamañca brūsi ṭhitamaṭṭhitoti; Pucchāmi taṃ samaṇa etamatthaṃ, ‘kathaṃ ṭhito tvaṃ ahamaṭṭhitomhi’’’.",
      "english": "",
      "sinhala": "",
      "paliTitle": "Aṅgulimālattheragāthā"
    },
    {
      "number": 867,
      "pali": "‘‘Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ; Tuvañca pāṇesu asaññatosi, tasmā ṭhitohaṃ tuvamaṭṭhitosi’’.",
      "english": "",
      "sinhala": "",
      "paliTitle": ""
    },
    {
      "number": 868,
      "pali": "‘‘Cirassaṃ vata me mahito mahesī, mahāvanaṃ samaṇo paccapādi [paccupādi (sabbattha)]; Sohaṃ cajissāmi sahassapāpaṃ, sutvāna gāthaṃ tava dhammayuttaṃ’’.",
      "english": "",
      "sinhala": "",
      "paliTitle": ""
    },
    {
      "number": 869,
      "pali": "Icceva coro asimāvudhañca, sobbhe papāte narake anvakāsi [akiri (ma. ni. 2.349)]; Avandi coro sugatassa pāde, tattheva pabbajjamayāci buddhaṃ.",
      "english": "",
      "sinhala": "",
      "paliTitle": ""
    },
    {
      "number": 870,
      "pali": "Buddho ca kho kāruṇiko mahesi, yo satthā lokassa sadevakassa; ‘Tamehi bhikkhū’ti tadā avoca, eseva tassa ahu bhikkhubhāvo.",
      "english": "",
      "sinhala": "",
      "paliTitle": ""
    },
    {
      "number": 871,
      "pali": "‘‘Yo ca pubbe pamajjitvā, pacchā so nappamajjati; Somaṃ lokaṃ pabhāseti, abbhā muttova candimā.",
      "english": "",
      "sinhala": "",
      "paliTitle": ""
    },
    {
      "number": 872,
      "pali": "‘‘Yassa pāpaṃ kataṃ kammaṃ, kusalena pidhīyati [pithīyati (sī. syā.)]; Somaṃ lokaṃ pabhāseti, abbhā muttova candimā.",
      "english": "",
      "sinhala": "",
      "paliTitle": ""
    },
    {
      "number": 873,
      "pali": "‘‘Yo have daharo bhikkhu, yuñjati buddhasāsane; Somaṃ lokaṃ pabhāseti, abbhā muttova candimā.",
      "english": "",
      "sinhala": "",
      "paliTitle": ""
    },
    {
      "number": 874,
      "pali": "[disā hi (syā. ka., ma. ni. 2.352)] ‘‘Disāpi me dhammakathaṃ suṇantu, disāpi me yuñjantu buddhasāsane; Disāpi me te manuje bhajantu, ye dhammamevādapayanti santo.",
      "english": "",
      "sinhala": "",
      "paliTitle": ""
    },
    {
      "number": 875,
      "pali": "‘‘Disā hi me khantivādānaṃ, avirodhappasaṃsinaṃ; Suṇantu dhammaṃ kālena, tañca anuvidhīyantu.",
      "english": "",
      "sinhala": "",
      "paliTitle": ""
    },
    {
      "number": 876,
      "pali": "‘‘Na hi jātu so mamaṃ hiṃse, aññaṃ vā pana kiñcanaṃ [kañcinaṃ (sī. syā.), kañcanaṃ (?)]; Pappuyya paramaṃ santiṃ, rakkheyya tasathāvare.",
      "english": "",
      "sinhala": "",
      "paliTitle": ""
    },
    {
      "number": 877,
      "pali": "[theragā. 19] ‘‘Udakañhi nayanti nettikā, usukārā namayanti [damayanti (ka.)] tejanaṃ; Dāruṃ namayanti [damayanti (ka.)] tacchakā, attānaṃ damayanti paṇḍitā.",
      "english": "",
      "sinhala": "",
      "paliTitle": ""
    },
    {
      "number": 878,
      "pali": "‘‘Daṇḍeneke damayanti, aṅkusebhi kasāhi ca; Adaṇḍena asatthena, ahaṃ dantomhi tādinā.",
      "english": "",
      "sinhala": "",
      "paliTitle": ""
    },
    {
      "number": 879,
      "pali": "‘‘‘Ahiṃsako’ti me nāmaṃ, hiṃsakassa pure sato; Ajjāhaṃ saccanāmomhi, na naṃ hiṃsāmi kiñcanaṃ [kañcinaṃ (sī. syā.), kañcanaṃ (?)].",
      "english": "",
      "sinhala": "",
      "paliTitle": ""
    },
    {
      "number": 880,
      "pali": "‘‘Coro ahaṃ pure āsiṃ, aṅgulimāloti vissuto; Vuyhamāno mahoghena, buddhaṃ saraṇamāgamaṃ.",
      "english": "",
      "sinhala": "",
      "paliTitle": ""
    },
    {
      "number": 881,
      "pali": "‘‘Lohitapāṇi pure āsiṃ, aṅgulimāloti vissuto; Saraṇagamanaṃ passa, bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 882,
      "pali": "‘‘Tādisaṃ kammaṃ katvāna, bahuṃ duggatigāminaṃ; Phuṭṭho kammavipākena, anaṇo bhuñjāmi bhojanaṃ.",
      "english": "",
      "sinhala": "",
      "paliTitle": ""
    },
    {
      "number": 883,
      "pali": "‘‘Pamādamanuyuñjanti, bālā dummedhino janā; Appamādañca medhāvī, dhanaṃ seṭṭhaṃva rakkhati.",
      "english": "",
      "sinhala": "",
      "paliTitle": ""
    },
    {
      "number": 884,
      "pali": "‘‘Mā pamādamanuyuñjetha, mā kāmaratisanthavaṃ [sandhavaṃ (ka.)]; Appamatto hi jhāyanto, pappoti paramaṃ sukhaṃ.",
      "english": "",
      "sinhala": "",
      "paliTitle": ""
    },
    {
      "number": 885,
      "pali": "‘‘Svāgataṃ nāpagataṃ, netaṃ dummantitaṃ mama; Savibhattesu dhammesu, yaṃ seṭṭhaṃ tadupāgamaṃ.",
      "english": "",
      "sinhala": "",
      "paliTitle": ""
    },
    {
      "number": 886,
      "pali": "‘‘Svāgataṃ nāpagataṃ, netaṃ dummantitaṃ mama; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 887,
      "pali": "‘‘Araññe rukkhamūle vā, pabbatesu guhāsu vā; Tattha tattheva aṭṭhāsiṃ, ubbiggamanaso tadā.",
      "english": "",
      "sinhala": "",
      "paliTitle": ""
    },
    {
      "number": 888,
      "pali": "‘‘Sukhaṃ sayāmi ṭhāyāmi, sukhaṃ kappemi jīvitaṃ; Ahatthapāso mārassa, aho satthānukampito.",
      "english": "",
      "sinhala": "",
      "paliTitle": ""
    },
    {
      "number": 889,
      "pali": "‘‘Brahmajacco pure āsiṃ, udicco ubhato ahu; Sojja putto sugatassa, dhammarājassa satthuno.",
      "english": "",
      "sinhala": "",
      "paliTitle": ""
    },
    {
      "number": 890,
      "pali": "‘‘Vītataṇho anādāno, guttadvāro susaṃvuto; Aghamūlaṃ vadhitvāna, patto me āsavakkhayo.",
      "english": "",
      "sinhala": "",
      "paliTitle": ""
    },
    {
      "number": 891,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, bhavanetti samūhatā’’ti. … Aṅgulimālo thero….",
      "english": "",
      "sinhala": "",
      "paliTitle": ""
    },
    {
      "number": 892,
      "pali": "‘‘Pahāya mātāpitaro, bhaginī ñātibhātaro; Pañca kāmaguṇe hitvā, anuruddhova jhāyatu.",
      "english": "",
      "sinhala": "",
      "paliTitle": "Anuruddhattheragāthā"
    },
    {
      "number": 893,
      "pali": "‘‘Sameto naccagītehi, sammatāḷappabodhano; Na tena suddhimajjhagaṃ [suddhamajjhagā (sī. ka.), suddhimajjhagamā (syā.)], mārassa visaye rato.",
      "english": "",
      "sinhala": "",
      "paliTitle": ""
    },
    {
      "number": 894,
      "pali": "‘‘Etañca samatikkamma, rato buddhassa sāsane; Sabboghaṃ samatikkamma, anuruddhova jhāyati.",
      "english": "",
      "sinhala": "",
      "paliTitle": ""
    },
    {
      "number": 895,
      "pali": "‘‘Rūpā saddā rasā gandhā, phoṭṭhabbā ca manoramā; Ete ca samatikkamma, anuruddhova jhāyati.",
      "english": "",
      "sinhala": "",
      "paliTitle": ""
    },
    {
      "number": 896,
      "pali": "‘‘Piṇḍapātapaṭikkanto, eko adutiyo muni; Esati paṃsukūlāni, anuruddho anāsavo.",
      "english": "",
      "sinhala": "",
      "paliTitle": ""
    },
    {
      "number": 897,
      "pali": "‘‘Vicinī aggahī dhovi, rajayī dhārayī muni; Paṃsukūlāni matimā, anuruddho anāsavo.",
      "english": "",
      "sinhala": "",
      "paliTitle": ""
    },
    {
      "number": 898,
      "pali": "‘‘Mahiccho ca asantuṭṭho, saṃsaṭṭho yo ca uddhato; Tassa dhammā ime honti, pāpakā saṃkilesikā.",
      "english": "",
      "sinhala": "",
      "paliTitle": ""
    },
    {
      "number": 899,
      "pali": "‘‘Sato ca hoti appiccho, santuṭṭho avighātavā; Pavivekarato vitto, niccamāraddhavīriyo.",
      "english": "",
      "sinhala": "",
      "paliTitle": ""
    },
    {
      "number": 900,
      "pali": "‘‘Tassa dhammā ime honti, kusalā bodhipakkhikā; Anāsavo ca so hoti, iti vuttaṃ mahesinā.",
      "english": "",
      "sinhala": "",
      "paliTitle": ""
    },
    {
      "number": 901,
      "pali": "‘‘Mama saṅkappamaññāya, satthā loke anuttaro; Manomayena kāyena, iddhiyā upasaṅkami.",
      "english": "",
      "sinhala": "",
      "paliTitle": ""
    },
    {
      "number": 902,
      "pali": "‘‘Yadā me ahu saṅkappo, tato uttari desayi; Nippapañcarato buddho, nippapañcamadesayi.",
      "english": "",
      "sinhala": "",
      "paliTitle": ""
    },
    {
      "number": 903,
      "pali": "‘‘Tassāhaṃ dhammamaññāya, vihāsiṃ sāsane rato; Tisso vijjā anuppattā, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 904,
      "pali": "‘‘Pañcapaññāsavassāni, yato nesajjiko ahaṃ; Pañcavīsativassāni, yato middhaṃ samūhataṃ.",
      "english": "",
      "sinhala": "",
      "paliTitle": ""
    },
    {
      "number": 905,
      "pali": "[dī. ni. 2.222] ‘‘Nāhu assāsapassāsā, ṭhitacittassa tādino; Anejo santimārabbha, cakkhumā parinibbuto.",
      "english": "",
      "sinhala": "",
      "paliTitle": ""
    },
    {
      "number": 906,
      "pali": "[dī. ni. 2.222] ‘‘Asallīnena cittena, vedanaṃ ajjhavāsayi; Pajjotasseva nibbānaṃ, vimokkho cetaso ahu.",
      "english": "",
      "sinhala": "",
      "paliTitle": ""
    },
    {
      "number": 907,
      "pali": "‘‘Ete pacchimakā dāni, munino phassapañcamā; Nāññe dhammā bhavissanti, sambuddhe parinibbute.",
      "english": "",
      "sinhala": "",
      "paliTitle": ""
    },
    {
      "number": 908,
      "pali": "‘‘Natthi dāni punāvāso, devakāyasmi jālini; Vikkhīṇo jātisaṃsāro, natthi dāni punabbhavo.",
      "english": "",
      "sinhala": "",
      "paliTitle": ""
    },
    {
      "number": 909,
      "pali": "‘‘Yassa muhuttena sahassadhā, loko saṃvidito sabrahmakappo; Vasī iddhiguṇe cutūpapāte, kāle passati devatā sa bhikkhu [sabhikkhuno (sī. ka.)].",
      "english": "",
      "sinhala": "",
      "paliTitle": ""
    },
    {
      "number": 910,
      "pali": "‘‘Annabhāro [annahāro (sī.)] pure āsiṃ, daliddo ghāsahārako; Samaṇaṃ paṭipādesiṃ, upariṭṭhaṃ yasassinaṃ.",
      "english": "",
      "sinhala": "",
      "paliTitle": ""
    },
    {
      "number": 911,
      "pali": "‘‘Somhi sakyakule jāto, anuruddhoti maṃ vidū; Upeto naccagītehi, sammatāḷappabodhano.",
      "english": "",
      "sinhala": "",
      "paliTitle": ""
    },
    {
      "number": 912,
      "pali": "‘‘Athaddasāsiṃ sambuddhaṃ, satthāraṃ akutobhayaṃ; Tasmiṃ cittaṃ pasādetvā, pabbajiṃ anagāriyaṃ.",
      "english": "",
      "sinhala": "",
      "paliTitle": ""
    },
    {
      "number": 913,
      "pali": "‘‘Pubbenivāsaṃ jānāmi, yattha me vusitaṃ pure; Tāvatiṃsesu devesu, aṭṭhāsiṃ sakkajātiyā [satajātiyā (sī.)].",
      "english": "",
      "sinhala": "",
      "paliTitle": ""
    },
    {
      "number": 914,
      "pali": "‘‘Sattakkhattuṃ manussindo, ahaṃ rajjamakārayiṃ; Cāturanto vijitāvī, jambusaṇḍassa issaro; Adaṇḍena asatthena, dhammena anusāsayiṃ.",
      "english": "",
      "sinhala": "",
      "paliTitle": ""
    },
    {
      "number": 915,
      "pali": "‘‘Ito satta tato satta, saṃsārāni catuddasa; Nivāsamabhijānissaṃ, devaloke ṭhitā tadā.",
      "english": "",
      "sinhala": "",
      "paliTitle": ""
    },
    {
      "number": 916,
      "pali": "‘‘Pañcaṅgike samādhimhi, sante ekodibhāvite; Paṭippassaddhiladdhamhi, dibbacakkhu visujjhi me.",
      "english": "",
      "sinhala": "",
      "paliTitle": ""
    },
    {
      "number": 917,
      "pali": "‘‘Cutūpapātaṃ jānāmi, sattānaṃ āgatiṃ gatiṃ; Itthabhāvaññathābhāvaṃ, jhāne pañcaṅgike ṭhito.",
      "english": "",
      "sinhala": "",
      "paliTitle": ""
    },
    {
      "number": 918,
      "pali": "‘‘Pariciṇṇo mayā satthā…pe… bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 919,
      "pali": "‘‘Vajjīnaṃ veḷuvagāme, ahaṃ jīvitasaṅkhayā; Heṭṭhato veḷugumbasmiṃ, nibbāyissaṃ anāsavo’’ti. … Anuruddho thero….",
      "english": "",
      "sinhala": "",
      "paliTitle": ""
    },
    {
      "number": 920,
      "pali": "Samaṇassa ahu cintā, pupphitamhi mahāvane; Ekaggassa nisinnassa, pavivittassa jhāyino.",
      "english": "",
      "sinhala": "",
      "paliTitle": "Pārāpariyattheragāthā"
    },
    {
      "number": 921,
      "pali": "‘‘Aññathā lokanāthamhi, tiṭṭhante purisuttame; Iriyaṃ āsi bhikkhūnaṃ, aññathā dāni dissati.",
      "english": "",
      "sinhala": "",
      "paliTitle": ""
    },
    {
      "number": 922,
      "pali": "‘‘Sītavātaparittānaṃ, hirikopīnachādanaṃ; Mattaṭṭhiyaṃ abhuñjiṃsu, santuṭṭhā itarītare.",
      "english": "",
      "sinhala": "",
      "paliTitle": ""
    },
    {
      "number": 923,
      "pali": "‘‘Paṇītaṃ yadi vā lūkhaṃ, appaṃ vā yadi vā bahuṃ; Yāpanatthaṃ abhuñjiṃsu, agiddhā nādhimucchitā.",
      "english": "",
      "sinhala": "",
      "paliTitle": ""
    },
    {
      "number": 924,
      "pali": "‘‘Jīvitānaṃ parikkhāre, bhesajje atha paccaye; Na bāḷhaṃ ussukā āsuṃ, yathā te āsavakkhaye.",
      "english": "",
      "sinhala": "",
      "paliTitle": ""
    },
    {
      "number": 925,
      "pali": "‘‘Araññe rukkhamūlesu, kandarāsu guhāsu ca; Vivekamanubrūhantā, vihaṃsu tapparāyanā.",
      "english": "",
      "sinhala": "",
      "paliTitle": ""
    },
    {
      "number": 926,
      "pali": "‘‘Nīcā niviṭṭhā subharā, mudū atthaddhamānasā; Abyāsekā amukharā, atthacintā vasānugā.",
      "english": "",
      "sinhala": "",
      "paliTitle": ""
    },
    {
      "number": 927,
      "pali": "‘‘Tato pāsādikaṃ āsi, gataṃ bhuttaṃ nisevitaṃ; Siniddhā teladhārāva, ahosi iriyāpatho.",
      "english": "",
      "sinhala": "",
      "paliTitle": ""
    },
    {
      "number": 928,
      "pali": "‘‘Sabbāsavaparikkhīṇā, mahājhāyī mahāhitā; Nibbutā dāni te therā, parittā dāni tādisā.",
      "english": "",
      "sinhala": "",
      "paliTitle": ""
    },
    {
      "number": 929,
      "pali": "‘‘Kusalānañca dhammānaṃ, paññāya ca parikkhayā; Sabbākāravarūpetaṃ, lujjate jinasāsanaṃ.",
      "english": "",
      "sinhala": "",
      "paliTitle": ""
    },
    {
      "number": 930,
      "pali": "‘‘Pāpakānañca dhammānaṃ, kilesānañca yo utu; Upaṭṭhitā vivekāya, ye ca saddhammasesakā.",
      "english": "",
      "sinhala": "",
      "paliTitle": ""
    },
    {
      "number": 931,
      "pali": "‘‘Te kilesā pavaḍḍhantā, āvisanti bahuṃ janaṃ; Kīḷanti maññe bālehi, ummattehiva rakkhasā.",
      "english": "",
      "sinhala": "",
      "paliTitle": ""
    },
    {
      "number": 932,
      "pali": "‘‘Kilesehābhibhūtā te, tena tena vidhāvitā; Narā kilesavatthūsu, sasaṅgāmeva ghosite.",
      "english": "",
      "sinhala": "",
      "paliTitle": ""
    },
    {
      "number": 933,
      "pali": "‘‘Pariccajitvā saddhammaṃ, aññamaññehi bhaṇḍare; Diṭṭhigatāni anventā, idaṃ seyyoti maññare.",
      "english": "",
      "sinhala": "",
      "paliTitle": ""
    },
    {
      "number": 934,
      "pali": "‘‘Dhanañca puttaṃ bhariyañca, chaḍḍayitvāna niggatā; Kaṭacchubhikkhahetūpi, akicchāni nisevare.",
      "english": "",
      "sinhala": "",
      "paliTitle": ""
    },
    {
      "number": 935,
      "pali": "‘‘Udarāvadehakaṃ bhutvā, sayantuttānaseyyakā; Kathaṃ vattenti [kathā vaḍḍhenti (sī. ka.)] paṭibuddhā, yā kathā satthugarahitā.",
      "english": "",
      "sinhala": "",
      "paliTitle": ""
    },
    {
      "number": 936,
      "pali": "‘‘Sabbakārukasippāni, cittiṃ katvāna [cittīkatvāna (sī.), cittaṃ katvāna (syā.)] sikkhare; Avūpasantā ajjhattaṃ, sāmaññatthoti acchati [tiriñcati (?)].",
      "english": "",
      "sinhala": "",
      "paliTitle": ""
    },
    {
      "number": 937,
      "pali": "‘‘Mattikaṃ telacuṇṇañca, udakāsanabhojanaṃ; Gihīnaṃ upanāmenti, ākaṅkhantā bahuttaraṃ.",
      "english": "",
      "sinhala": "",
      "paliTitle": ""
    },
    {
      "number": 938,
      "pali": "‘‘Dantaponaṃ kapitthañca, pupphaṃ khādaniyāni ca; Piṇḍapāte ca sampanne, ambe āmalakāni ca.",
      "english": "",
      "sinhala": "",
      "paliTitle": ""
    },
    {
      "number": 939,
      "pali": "‘‘Bhesajjesu yathā vejjā, kiccākicce yathā gihī; Gaṇikāva vibhūsāyaṃ, issare khattiyā yathā.",
      "english": "",
      "sinhala": "",
      "paliTitle": ""
    },
    {
      "number": 940,
      "pali": "‘‘Nekatikā vañcanikā, kūṭasakkhī apāṭukā; Bahūhi parikappehi, āmisaṃ paribhuñjare.",
      "english": "",
      "sinhala": "",
      "paliTitle": ""
    },
    {
      "number": 941,
      "pali": "‘‘Lesakappe pariyāye, parikappenudhāvitā; Jīvikatthā upāyena, saṅkaḍḍhanti bahuṃ dhanaṃ.",
      "english": "",
      "sinhala": "",
      "paliTitle": ""
    },
    {
      "number": 942,
      "pali": "‘‘Upaṭṭhāpenti parisaṃ, kammato no ca dhammato; Dhammaṃ paresaṃ desenti, lābhato no ca atthato.",
      "english": "",
      "sinhala": "",
      "paliTitle": ""
    },
    {
      "number": 943,
      "pali": "‘‘Saṅghalābhassa bhaṇḍanti, saṅghato paribāhirā; Paralābhopajīvantā, ahirīkā na lajjare.",
      "english": "",
      "sinhala": "",
      "paliTitle": ""
    },
    {
      "number": 944,
      "pali": "‘‘Nānuyuttā tathā eke, muṇḍā saṅghāṭipārutā; Sambhāvanaṃyevicchanti, lābhasakkāramucchitā.",
      "english": "",
      "sinhala": "",
      "paliTitle": ""
    },
    {
      "number": 945,
      "pali": "‘‘Evaṃ nānappayātamhi, na dāni sukaraṃ tathā; Aphusitaṃ vā phusituṃ, phusitaṃ vānurakkhituṃ.",
      "english": "",
      "sinhala": "",
      "paliTitle": ""
    },
    {
      "number": 946,
      "pali": "‘‘Yathā kaṇṭakaṭṭhānamhi, careyya anupāhano; Satiṃ upaṭṭhapetvāna, evaṃ gāme munī care.",
      "english": "",
      "sinhala": "",
      "paliTitle": ""
    },
    {
      "number": 947,
      "pali": "‘‘Saritvā pubbake yogī, tesaṃ vattamanussaraṃ; Kiñcāpi pacchimo kālo, phuseyya amataṃ padaṃ.",
      "english": "",
      "sinhala": "",
      "paliTitle": ""
    },
    {
      "number": 948,
      "pali": "‘‘Idaṃ vatvā sālavane, samaṇo bhāvitindriyo; Brāhmaṇo parinibbāyī, isi khīṇapunabbhavo’’ti. … Pārāpariyo [pārāsariyo (syā.)] thero…. Vīsatinipāto niṭṭhito. Tatruddānaṃ – Adhimutto pārāpariyo, telakāni raṭṭhapālo; Mālukyaselo bhaddiyo, aṅguli dibbacakkhuko. Pārāpariyo dasete, vīsamhi parikittitā; Gāthāyo dve satā honti, pañcatālīsa [244 gāthāyoyeva dissanti] uttarinti.",
      "english": "",
      "sinhala": "",
      "paliTitle": ""
    },
    {
      "number": 17,
      "pali": "Tiṃsanipāto",
      "english": "",
      "sinhala": "",
      "paliTitle": ""
    },
    {
      "number": 949,
      "pali": "Pāsādike bahū disvā, bhāvitatte susaṃvute; Isi paṇḍarasagotto [paṇḍarassa gotto (sī.)], apucchi phussasavhayaṃ.",
      "english": "",
      "sinhala": "",
      "paliTitle": "Phussattheragāthā"
    },
    {
      "number": 950,
      "pali": "‘‘Kiṃchandā kimadhippāyā, kimākappā bhavissare; Anāgatamhi kālamhi, taṃ me akkhāhi pucchito’’.",
      "english": "",
      "sinhala": "",
      "paliTitle": ""
    },
    {
      "number": 951,
      "pali": "‘‘Suṇohi vacanaṃ mayhaṃ, isipaṇḍarasavhaya; Sakkaccaṃ upadhārehi, ācikkhissāmyanāgataṃ.",
      "english": "",
      "sinhala": "",
      "paliTitle": ""
    },
    {
      "number": 952,
      "pali": "‘‘Kodhanā upanāhī ca, makkhī thambhī saṭhā bahū; Ussukī nānāvādā ca, bhavissanti anāgate.",
      "english": "",
      "sinhala": "",
      "paliTitle": ""
    },
    {
      "number": 953,
      "pali": "‘‘Aññātamānino dhamme, gambhīre tīragocarā; Lahukā agaru dhamme, aññamaññamagāravā.",
      "english": "",
      "sinhala": "",
      "paliTitle": ""
    },
    {
      "number": 954,
      "pali": "‘‘Bahū ādīnavā loke, uppajjissantyanāgate; Sudesitaṃ imaṃ dhammaṃ, kilesessanti [kilesissanti (sī.), kilisissanti (syā. ka.)] dummatī.",
      "english": "",
      "sinhala": "",
      "paliTitle": ""
    },
    {
      "number": 955,
      "pali": "‘‘Guṇahīnāpi saṅghamhi, voharantā visāradā; Balavanto bhavissanti, mukharā assutāvino.",
      "english": "",
      "sinhala": "",
      "paliTitle": ""
    },
    {
      "number": 956,
      "pali": "‘‘Guṇavantopi saṅghamhi, voharantā yathātthato; Dubbalā te bhavissanti, hirīmanā anatthikā.",
      "english": "",
      "sinhala": "",
      "paliTitle": ""
    },
    {
      "number": 957,
      "pali": "‘‘Rajataṃ jātarūpañca, khettaṃ vatthumajeḷakaṃ; Dāsidāsañca dummedhā, sādiyissantyanāgate.",
      "english": "",
      "sinhala": "",
      "paliTitle": ""
    },
    {
      "number": 958,
      "pali": "‘‘Ujjhānasaññino bālā, sīlesu asamāhitā; Unnaḷā vicarissanti, kalahābhiratā magā.",
      "english": "",
      "sinhala": "",
      "paliTitle": ""
    },
    {
      "number": 959,
      "pali": "‘‘Uddhatā ca bhavissanti, nīlacīvarapārutā; Kuhā thaddhā lapā siṅgī, carissantyariyā viya.",
      "english": "",
      "sinhala": "",
      "paliTitle": ""
    },
    {
      "number": 960,
      "pali": "‘‘Telasaṇṭhehi kesehi, capalā añjanakkhikā; Rathiyāya gamissanti, dantavaṇṇikapārutā.",
      "english": "",
      "sinhala": "",
      "paliTitle": ""
    },
    {
      "number": 961,
      "pali": "‘‘Ajegucchaṃ vimuttehi, surattaṃ arahaddhajaṃ; Jigucchissanti kāsāvaṃ, odātesu samucchitā [odāte susamucchitā (sī.)].",
      "english": "",
      "sinhala": "",
      "paliTitle": ""
    },
    {
      "number": 962,
      "pali": "‘‘Lābhakāmā bhavissanti, kusītā hīnavīriyā; Kicchantā vanapatthāni, gāmantesu vasissare.",
      "english": "",
      "sinhala": "",
      "paliTitle": ""
    },
    {
      "number": 963,
      "pali": "‘‘Ye ye lābhaṃ labhissanti, micchājīvaratā sadā; Te teva anusikkhantā, bhajissanti asaṃyatā.",
      "english": "",
      "sinhala": "",
      "paliTitle": ""
    },
    {
      "number": 964,
      "pali": "‘‘Ye ye alābhino lābhaṃ, na te pujjā bhavissare; Supesalepi te dhīre, sevissanti na te tadā.",
      "english": "",
      "sinhala": "",
      "paliTitle": ""
    },
    {
      "number": 965,
      "pali": "‘‘Milakkhurajanaṃ rattaṃ [pilakkharajanaṃ rattaṃ (?)], garahantā sakaṃ dhajaṃ; Titthiyānaṃ dhajaṃ keci, dhārissantyavadātakaṃ.",
      "english": "",
      "sinhala": "",
      "paliTitle": ""
    },
    {
      "number": 966,
      "pali": "‘‘Agāravo ca kāsāve, tadā tesaṃ bhavissati; Paṭisaṅkhā ca kāsāve, bhikkhūnaṃ na bhavissati.",
      "english": "",
      "sinhala": "",
      "paliTitle": ""
    },
    {
      "number": 967,
      "pali": "‘‘Abhibhūtassa dukkhena, sallaviddhassa ruppato; Paṭisaṅkhā mahāghorā, nāgassāsi acintiyā.",
      "english": "",
      "sinhala": "",
      "paliTitle": ""
    },
    {
      "number": 968,
      "pali": "‘‘Chaddanto hi tadā disvā, surattaṃ arahaddhajaṃ; Tāvadeva bhaṇī gāthā, gajo atthopasaṃhitā’’.",
      "english": "",
      "sinhala": "",
      "paliTitle": ""
    },
    {
      "number": 969,
      "pali": "[dha. pa. 9; jā. 1.2.141; 1.16.122] ‘‘Anikkasāvo kāsāvaṃ, yo vatthaṃ paridhassati [paridahissati (sī. syā.)]; Apeto damasaccena, na so kāsāvamarahati.",
      "english": "",
      "sinhala": "",
      "paliTitle": ""
    },
    {
      "number": 970,
      "pali": "‘‘Yo ca vantakāsāvassa, sīlesu susamāhito; Upeto damasaccena, sa ve kāsāvamarahati.",
      "english": "",
      "sinhala": "",
      "paliTitle": ""
    },
    {
      "number": 971,
      "pali": "‘‘Vipannasīlo dummedho, pākaṭo kāmakāriyo; Vibbhantacitto nissukko, na so kāsāvamarahati.",
      "english": "",
      "sinhala": "",
      "paliTitle": ""
    },
    {
      "number": 972,
      "pali": "‘‘Yo ca sīlena sampanno, vītarāgo samāhito; Odātamanasaṅkappo, sa ve kāsāvamarahati.",
      "english": "",
      "sinhala": "",
      "paliTitle": ""
    },
    {
      "number": 973,
      "pali": "‘‘Uddhato unnaḷo bālo, sīlaṃ yassa na vijjati; Odātakaṃ arahati, kāsāvaṃ kiṃ karissati.",
      "english": "",
      "sinhala": "",
      "paliTitle": ""
    },
    {
      "number": 974,
      "pali": "‘‘Bhikkhū ca bhikkhuniyo ca, duṭṭhacittā anādarā; Tādīnaṃ mettacittānaṃ, niggaṇhissantyanāgate.",
      "english": "",
      "sinhala": "",
      "paliTitle": ""
    },
    {
      "number": 975,
      "pali": "‘‘Sikkhāpentāpi therehi, bālā cīvaradhāraṇaṃ; Na suṇissanti dummedhā, pākaṭā kāmakāriyā.",
      "english": "",
      "sinhala": "",
      "paliTitle": ""
    },
    {
      "number": 976,
      "pali": "‘‘Te tathā sikkhitā bālā, aññamaññaṃ agāravā; Nādiyissantupajjhāye, khaḷuṅko viya sārathiṃ.",
      "english": "",
      "sinhala": "",
      "paliTitle": ""
    },
    {
      "number": 977,
      "pali": "‘‘Evaṃ anāgataddhānaṃ, paṭipatti bhavissati; Bhikkhūnaṃ bhikkhunīnañca, patte kālamhi pacchime.",
      "english": "",
      "sinhala": "",
      "paliTitle": ""
    },
    {
      "number": 978,
      "pali": "‘‘Purā āgacchate etaṃ, anāgataṃ mahabbhayaṃ; Subbacā hotha sakhilā, aññamaññaṃ sagāravā.",
      "english": "",
      "sinhala": "",
      "paliTitle": ""
    },
    {
      "number": 979,
      "pali": "‘‘Mettacittā kāruṇikā, hotha sīlesu saṃvutā; Āraddhavīriyā pahitattā, niccaṃ daḷhaparakkamā.",
      "english": "",
      "sinhala": "",
      "paliTitle": ""
    },
    {
      "number": 980,
      "pali": "‘‘Pamādaṃ bhayato disvā, appamādañca khemato; Bhāvethaṭṭhaṅgikaṃ maggaṃ, phusantā amataṃ pada’’nti. … Phusso thero….",
      "english": "",
      "sinhala": "",
      "paliTitle": ""
    },
    {
      "number": 981,
      "pali": "‘‘Yathācārī yathāsato satīmā, yatasaṅkappajjhāyi appamatto; Ajjhattarato samāhitatto, eko santusito tamāhu bhikkhuṃ.",
      "english": "",
      "sinhala": "",
      "paliTitle": "Sāriputtattheragāthā"
    },
    {
      "number": 982,
      "pali": "‘‘Allaṃ sukkhaṃ vā bhuñjanto, na bāḷhaṃ suhito siyā; Ūnūdaro mitāhāro, sato bhikkhu paribbaje.",
      "english": "",
      "sinhala": "",
      "paliTitle": ""
    },
    {
      "number": 983,
      "pali": "‘‘Cattāro pañca ālope, abhutvā udakaṃ pive; Alaṃ phāsuvihārāya, pahitattassa bhikkhuno.",
      "english": "",
      "sinhala": "",
      "paliTitle": ""
    },
    {
      "number": 984,
      "pali": "‘‘Kappiyaṃ taṃ ce chādeti, cīvaraṃ idamatthikaṃ [idamatthitaṃ (sī.)]; Alaṃ phāsuvihārāya, pahitattassa bhikkhuno.",
      "english": "",
      "sinhala": "",
      "paliTitle": ""
    },
    {
      "number": 985,
      "pali": "‘‘Pallaṅkena nisinnassa, jaṇṇuke nābhivassati; Alaṃ phāsuvihārāya, pahitattassa bhikkhuno.",
      "english": "",
      "sinhala": "",
      "paliTitle": ""
    },
    {
      "number": 986,
      "pali": "[saṃ. ni. 4.253; itivu. 53] ‘‘Yo sukhaṃ dukkhato adda, dukkhamaddakkhi sallato; Ubhayantarena [ubhayamantare (sī.)] nāhosi, kena lokasmi kiṃ siyā.",
      "english": "",
      "sinhala": "",
      "paliTitle": ""
    },
    {
      "number": 987,
      "pali": "‘‘Mā me kadāci pāpiccho, kusīto hīnavīriyo; Appassuto anādaro, kena lokasmi kiṃ siyā.",
      "english": "",
      "sinhala": "",
      "paliTitle": ""
    },
    {
      "number": 988,
      "pali": "‘‘Bahussuto ca medhāvī, sīlesu susamāhito; Cetosamathamanuyutto, api muddhani tiṭṭhatu.",
      "english": "",
      "sinhala": "",
      "paliTitle": ""
    },
    {
      "number": 989,
      "pali": "‘‘Yo papañcamanuyutto, papañcābhirato mago; Virādhayī so nibbānaṃ, yogakkhemaṃ anuttaraṃ.",
      "english": "",
      "sinhala": "",
      "paliTitle": ""
    },
    {
      "number": 990,
      "pali": "‘‘Yo ca papañcaṃ hitvāna, nippapañcapathe rato; Ārādhayī so nibbānaṃ, yogakkhemaṃ anuttaraṃ.",
      "english": "",
      "sinhala": "",
      "paliTitle": ""
    },
    {
      "number": 991,
      "pali": "[dha. pa. 98] ‘‘Gāme vā yadi vāraññe, ninne vā yadi vā thale; Yattha arahanto viharanti, taṃ bhūmirāmaṇeyyakaṃ.",
      "english": "",
      "sinhala": "",
      "paliTitle": ""
    },
    {
      "number": 992,
      "pali": "‘‘Ramaṇīyāni araññāni, yattha na ramatī jano; Vītarāgā ramissanti, na te kāmagavesino.",
      "english": "",
      "sinhala": "",
      "paliTitle": ""
    },
    {
      "number": 993,
      "pali": "[dha. pa. 76] ‘‘Nidhīnaṃva pavattāraṃ, yaṃ passe vajjadassinaṃ; Niggayhavādiṃ medhāviṃ, tādisaṃ paṇḍitaṃ bhaje; Tādisaṃ bhajamānassa, seyyo hoti na pāpiyo.",
      "english": "",
      "sinhala": "",
      "paliTitle": ""
    },
    {
      "number": 994,
      "pali": "[dha. pa. 77] ‘‘Ovadeyyānusāseyya, asabbhā ca nivāraye; Satañhi so piyo hoti, asataṃ hoti appiyo.",
      "english": "",
      "sinhala": "",
      "paliTitle": ""
    },
    {
      "number": 995,
      "pali": "‘‘Aññassa bhagavā buddho, dhammaṃ desesi cakkhumā; Dhamme desiyamānamhi, sotamodhesimatthiko; Taṃ me amoghaṃ savanaṃ, vimuttomhi anāsavo.",
      "english": "",
      "sinhala": "",
      "paliTitle": ""
    },
    {
      "number": 996,
      "pali": "‘‘Neva pubbenivāsāya, napi dibbassa cakkhuno; Cetopariyāya iddhiyā, cutiyā upapattiyā; Sotadhātuvisuddhiyā, paṇidhī me na vijjati [kathā. 378].",
      "english": "",
      "sinhala": "",
      "paliTitle": ""
    },
    {
      "number": 997,
      "pali": "‘‘Rukkhamūlaṃva nissāya, muṇḍo saṅghāṭipāruto; Paññāya uttamo thero, upatissova [upatisso ca (sī. ka.)] jhāyati.",
      "english": "",
      "sinhala": "",
      "paliTitle": ""
    },
    {
      "number": 998,
      "pali": "‘‘Avitakkaṃ samāpanno, sammāsambuddhasāvako; Ariyena tuṇhībhāvena, upeto hoti tāvade.",
      "english": "",
      "sinhala": "",
      "paliTitle": ""
    },
    {
      "number": 999,
      "pali": "[udā. 24] ‘‘Yathāpi pabbato selo, acalo suppatiṭṭhito; Evaṃ mohakkhayā bhikkhu, pabbatova na vedhati.",
      "english": "",
      "sinhala": "",
      "paliTitle": ""
    },
    {
      "number": 1000,
      "pali": "‘‘Anaṅgaṇassa posassa, niccaṃ sucigavesino; Vālaggamattaṃ pāpassa, abbhamattaṃva khāyati.",
      "english": "",
      "sinhala": "",
      "paliTitle": ""
    },
    {
      "number": 1001,
      "pali": "‘‘Nābhinandāmi maraṇaṃ, nābhinandāmi jīvitaṃ; Nikkhipissaṃ imaṃ kāyaṃ, sampajāno patissato.",
      "english": "",
      "sinhala": "",
      "paliTitle": ""
    },
    {
      "number": 1002,
      "pali": "‘‘Nābhinandāmi maraṇaṃ, nābhinandāmi jīvitaṃ; Kālañca paṭikaṅkhāmi, nibbisaṃ bhatako yathā.",
      "english": "",
      "sinhala": "",
      "paliTitle": ""
    },
    {
      "number": 1003,
      "pali": "‘‘Ubhayena midaṃ maraṇameva, nāmaraṇaṃ pacchā vā pure vā; Paṭipajjatha mā vinassatha, khaṇo vo mā upaccagā.",
      "english": "",
      "sinhala": "",
      "paliTitle": ""
    },
    {
      "number": 1004,
      "pali": "‘‘Nagaraṃ yathā paccantaṃ, guttaṃ santarabāhiraṃ; Evaṃ gopetha attānaṃ, khaṇo vo mā upaccagā; Khaṇātītā hi socanti, nirayamhi samappitā.",
      "english": "",
      "sinhala": "",
      "paliTitle": ""
    },
    {
      "number": 1005,
      "pali": "‘‘Upasanto uparato, mantabhāṇī [mattabhāṇī (sī.)] anuddhato; Dhunāti pāpake dhamme, dumapattaṃva māluto.",
      "english": "",
      "sinhala": "",
      "paliTitle": ""
    },
    {
      "number": 1006,
      "pali": "‘‘Upasanto uparato, mantabhāṇī anuddhato; Appāsi [abbahi (syā.), abhāsi (?)] pāpake dhamme, dumapattaṃva māluto.",
      "english": "",
      "sinhala": "",
      "paliTitle": ""
    },
    {
      "number": 1007,
      "pali": "‘‘Upasanto anāyāso, vippasanno anāvilo; Kalyāṇasīlo medhāvī, dukkhassantakaro siyā.",
      "english": "",
      "sinhala": "",
      "paliTitle": ""
    },
    {
      "number": 1008,
      "pali": "‘‘Na vissase ekatiyesu evaṃ, agārisu pabbajitesu cāpi; Sādhūpi hutvā na asādhu honti, asādhu hutvā puna sādhu honti.",
      "english": "",
      "sinhala": "",
      "paliTitle": ""
    },
    {
      "number": 1009,
      "pali": "‘‘Kāmacchando ca byāpādo, thinamiddhañca bhikkhuno; Uddhaccaṃ vicikicchā ca, pañcete cittakelisā.",
      "english": "",
      "sinhala": "",
      "paliTitle": ""
    },
    {
      "number": 1010,
      "pali": "‘‘Yassa sakkariyamānassa, asakkārena cūbhayaṃ; Samādhi na vikampati, appamādavihārino.",
      "english": "",
      "sinhala": "",
      "paliTitle": ""
    },
    {
      "number": 1011,
      "pali": "‘‘Taṃ jhāyinaṃ sātatikaṃ, sukhumadiṭṭhivipassakaṃ; Upādānakkhayārāmaṃ, āhu sappuriso iti.",
      "english": "",
      "sinhala": "",
      "paliTitle": ""
    },
    {
      "number": 1012,
      "pali": "‘‘Mahāsamuddo pathavī, pabbato anilopi ca; Upamāya na yujjanti, satthu varavimuttiyā.",
      "english": "",
      "sinhala": "",
      "paliTitle": ""
    },
    {
      "number": 1013,
      "pali": "‘‘Cakkānuvattako thero, mahāñāṇī samāhito; Pathavāpaggisamāno, na rajjati na dussati.",
      "english": "",
      "sinhala": "",
      "paliTitle": ""
    },
    {
      "number": 1014,
      "pali": "‘‘Paññāpāramitaṃ patto, mahābuddhi mahāmati; Ajaḷo jaḷasamāno, sadā carati nibbuto.",
      "english": "",
      "sinhala": "",
      "paliTitle": ""
    },
    {
      "number": 1015,
      "pali": "‘‘Pariciṇṇo mayā satthā…pe… bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 1016,
      "pali": "‘‘Sampādethappamādena, esā me anusāsanī; Handāhaṃ parinibbissaṃ, vippamuttomhi sabbadhī’’ti. … Sāriputto thero….",
      "english": "",
      "sinhala": "",
      "paliTitle": ""
    },
    {
      "number": 1017,
      "pali": "‘‘Pisuṇena ca kodhanena ca, maccharinā ca vibhūtanandinā; Sakhitaṃ na kareyya paṇḍito, pāpo kāpurisena saṅgamo.",
      "english": "",
      "sinhala": "",
      "paliTitle": "Ānandattheragāthā"
    },
    {
      "number": 1018,
      "pali": "‘‘Saddhena ca pesalena ca, paññavatā bahussutena ca; Sakhitaṃ kareyya paṇḍito, bhaddo sappurisena saṅgamo.",
      "english": "",
      "sinhala": "",
      "paliTitle": ""
    },
    {
      "number": 1019,
      "pali": "‘‘Passa cittakataṃ bimbaṃ…pe… yassa natthi dhuvaṃ ṭhiti.",
      "english": "",
      "sinhala": "",
      "paliTitle": ""
    },
    {
      "number": 1020,
      "pali": "‘‘Passa cittakataṃ bimbaṃ…pe… vatthehi sobhati.",
      "english": "",
      "sinhala": "",
      "paliTitle": ""
    },
    {
      "number": 1021,
      "pali": "‘‘Alattakakatā …pe… no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1022,
      "pali": "‘‘Aṭṭhapadakatā…pe… no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1023,
      "pali": "‘‘Añjanīva navā…pe… no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1024,
      "pali": "‘‘Bahussuto cittakathī, buddhassa paricārako; Pannabhāro visaññutto, seyyaṃ kappeti gotamo.",
      "english": "",
      "sinhala": "",
      "paliTitle": ""
    },
    {
      "number": 1025,
      "pali": "‘‘Khīṇāsavo visaññutto, saṅgātīto sunibbuto; Dhāreti antimaṃ dehaṃ, jātimaraṇapāragū.",
      "english": "",
      "sinhala": "",
      "paliTitle": ""
    },
    {
      "number": 1026,
      "pali": "‘‘Yasmiṃ patiṭṭhitā dhammā, buddhassādiccabandhuno; Nibbānagamane magge, soyaṃ tiṭṭhati gotamo.",
      "english": "",
      "sinhala": "",
      "paliTitle": ""
    },
    {
      "number": 1027,
      "pali": "‘‘Dvāsīti buddhato gaṇhiṃ, dve sahassāni bhikkhuto; Caturāsītisahassāni, ye me dhammā pavattino.",
      "english": "",
      "sinhala": "",
      "paliTitle": ""
    },
    {
      "number": 1028,
      "pali": "‘‘Appassutāyaṃ puriso, balibaddova jīrati; Maṃsāni tassa vaḍḍhanti, paññā tassa na vaḍḍhati.",
      "english": "",
      "sinhala": "",
      "paliTitle": ""
    },
    {
      "number": 1029,
      "pali": "‘‘Bahussuto appassutaṃ, yo sutenātimaññati; Andho padīpadhārova, tatheva paṭibhāti maṃ.",
      "english": "",
      "sinhala": "",
      "paliTitle": ""
    },
    {
      "number": 1030,
      "pali": "‘‘Bahussutaṃ upāseyya, sutañca na vināsaye; Taṃ mūlaṃ brahmacariyassa, tasmā dhammadharo siyā.",
      "english": "",
      "sinhala": "",
      "paliTitle": ""
    },
    {
      "number": 1031,
      "pali": "‘‘Pubbāparaññū atthaññū, niruttipadakovido; Suggahītañca gaṇhāti, atthañcopaparikkhati.",
      "english": "",
      "sinhala": "",
      "paliTitle": ""
    },
    {
      "number": 1032,
      "pali": "‘‘Khantyā chandikato [khantiyā chandito (?)] hoti, ussahitvā tuleti taṃ; Samaye so padahati, ajjhattaṃ susamāhito.",
      "english": "",
      "sinhala": "",
      "paliTitle": ""
    },
    {
      "number": 1033,
      "pali": "‘‘Bahussutaṃ dhammadharaṃ, sappaññaṃ buddhasāvakaṃ; Dhammaviññāṇamākaṅkhaṃ, taṃ bhajetha tathāvidhaṃ.",
      "english": "",
      "sinhala": "",
      "paliTitle": ""
    },
    {
      "number": 1034,
      "pali": "‘‘Bahussuto dhammadharo, kosārakkho mahesino; Cakkhu sabbassa lokassa, pūjanīyo bahussuto.",
      "english": "",
      "sinhala": "",
      "paliTitle": ""
    },
    {
      "number": 1035,
      "pali": "‘‘Dhammārāmo dhammarato, dhammaṃ anuvicintayaṃ; Dhammaṃ anussaraṃ bhikkhu, saddhammā na parihāyati.",
      "english": "",
      "sinhala": "",
      "paliTitle": ""
    },
    {
      "number": 1036,
      "pali": "‘‘Kāyamaccheragaruno [garuko (sī.)], hiyyamāne [hiyyamāno (sī.)] anuṭṭhahe; Sarīrasukhagiddhassa, kuto samaṇaphāsutā.",
      "english": "",
      "sinhala": "",
      "paliTitle": ""
    },
    {
      "number": 1037,
      "pali": "‘‘Na pakkhanti disā sabbā, dhammā na paṭibhanti maṃ; Gate kalyāṇamittamhi, andhakāraṃva khāyati.",
      "english": "",
      "sinhala": "",
      "paliTitle": ""
    },
    {
      "number": 1038,
      "pali": "‘‘Abbhatītasahāyassa, atītagatasatthuno; Natthi etādisaṃ mittaṃ, yathā kāyagatā sati.",
      "english": "",
      "sinhala": "",
      "paliTitle": ""
    },
    {
      "number": 1039,
      "pali": "‘‘Ye purāṇā atītā te, navehi na sameti me; Svajja ekova jhāyāmi, vassupetova pakkhimā.",
      "english": "",
      "sinhala": "",
      "paliTitle": ""
    },
    {
      "number": 1040,
      "pali": "‘‘Dassanāya abhikkante, nānāverajjake bahū; Mā vārayittha sotāro, passantu samayo mamaṃ.",
      "english": "",
      "sinhala": "",
      "paliTitle": ""
    },
    {
      "number": 1041,
      "pali": "‘‘Dassanāya abhikkante, nānāverajjake puthu; Karoti satthā okāsaṃ, na nivāreti cakkhumā.",
      "english": "",
      "sinhala": "",
      "paliTitle": ""
    },
    {
      "number": 1042,
      "pali": "‘‘Paṇṇavīsativassāni, sekhabhūtassa me sato; Na kāmasaññā uppajji, passa dhammasudhammataṃ.",
      "english": "",
      "sinhala": "",
      "paliTitle": ""
    },
    {
      "number": 1043,
      "pali": "‘‘Paṇṇavīsativassāni, sekhabhūtassa me sato; Na dosasaññā uppajji, passa dhammasudhammataṃ.",
      "english": "",
      "sinhala": "",
      "paliTitle": ""
    },
    {
      "number": 1044,
      "pali": "‘‘Paṇṇavīsativassāni, bhagavantaṃ upaṭṭhahiṃ; Mettena kāyakammena, chāyāva anapāyinī [anupāyinī (syā. ka.)].",
      "english": "",
      "sinhala": "",
      "paliTitle": ""
    },
    {
      "number": 1045,
      "pali": "‘‘Paṇṇavīsativassāni, bhagavantaṃ upaṭṭhahiṃ; Mettena vacīkammena, chāyāva anapāyinī.",
      "english": "",
      "sinhala": "",
      "paliTitle": ""
    },
    {
      "number": 1046,
      "pali": "‘‘Paṇṇavīsativassāni, bhagavantaṃ upaṭṭhahiṃ; Mettena manokammena, chāyāva anapāyinī.",
      "english": "",
      "sinhala": "",
      "paliTitle": ""
    },
    {
      "number": 1047,
      "pali": "‘‘Buddhassa caṅkamantassa, piṭṭhito anucaṅkamiṃ; Dhamme desiyamānamhi, ñāṇaṃ me udapajjatha.",
      "english": "",
      "sinhala": "",
      "paliTitle": ""
    },
    {
      "number": 1048,
      "pali": "‘‘Ahaṃ sakaraṇīyomhi, sekho appattamānaso; Satthu ca parinibbānaṃ, yo amhaṃ anukampako.",
      "english": "",
      "sinhala": "",
      "paliTitle": ""
    },
    {
      "number": 1049,
      "pali": "‘‘Tadāsi yaṃ bhiṃsanakaṃ, tadāsi lomahaṃsanaṃ; Sabbākāravarūpete, sambuddhe parinibbute.",
      "english": "",
      "sinhala": "",
      "paliTitle": ""
    },
    {
      "number": 1050,
      "pali": "‘‘Bahussuto dhammadharo, kosārakkho mahesino; Cakkhu sabbassa lokassa, ānando parinibbuto.",
      "english": "",
      "sinhala": "",
      "paliTitle": ""
    },
    {
      "number": 1051,
      "pali": "‘‘Bahussuto dhammadharo, kosārakkho mahesino; Cakkhu sabbassa lokassa, andhakāre tamonudo.",
      "english": "",
      "sinhala": "",
      "paliTitle": ""
    },
    {
      "number": 1052,
      "pali": "‘‘Gatimanto satimanto, dhitimanto ca yo isi; Saddhammadhārako thero, ānando ratanākaro.",
      "english": "",
      "sinhala": "",
      "paliTitle": ""
    },
    {
      "number": 1053,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, natthi dāni punabbhavo’’ti. … Ānando thero…. Tiṃsanipāto niṭṭhito. Tatruddānaṃ – Phussopatisso ānando, tayotime pakittitā; Gāthāyo tattha saṅkhātā, sataṃ pañca ca uttarīti;",
      "english": "",
      "sinhala": "",
      "paliTitle": ""
    },
    {
      "number": 18,
      "pali": "Cattālīsanipāto",
      "english": "",
      "sinhala": "",
      "paliTitle": ""
    },
    {
      "number": 1054,
      "pali": "‘‘Na gaṇena purakkhato care, vimano hoti samādhi dullabho; Nānājanasaṅgaho dukho, iti disvāna gaṇaṃ na rocaye.",
      "english": "",
      "sinhala": "",
      "paliTitle": "Mahākassapattheragāthā"
    },
    {
      "number": 1055,
      "pali": "‘‘Na kulāni upabbaje muni, vimano hoti samādhi dullabho; So ussukko rasānugiddho, atthaṃ riñcati yo sukhāvaho.",
      "english": "",
      "sinhala": "",
      "paliTitle": ""
    },
    {
      "number": 1056,
      "pali": "‘‘Paṅkoti hi naṃ avedayuṃ, yāyaṃ vandanapūjanā kulesu; Sukhumaṃ salla durubbahaṃ, sakkāro kāpurisena dujjaho.",
      "english": "",
      "sinhala": "",
      "paliTitle": ""
    },
    {
      "number": 1057,
      "pali": "‘‘Senāsanamhā oruyha, nagaraṃ piṇḍāya pāvisiṃ; Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.",
      "english": "",
      "sinhala": "",
      "paliTitle": ""
    },
    {
      "number": 1058,
      "pali": "‘‘So me [taṃ (sī. ka.)] pakkena hatthena, ālopaṃ upanāmayi; Ālopaṃ pakkhipantassa, aṅguli cettha [pettha (sī. ka.)] chijjatha.",
      "english": "",
      "sinhala": "",
      "paliTitle": ""
    },
    {
      "number": 1059,
      "pali": "‘‘Kuṭṭamūlañca [kuḍḍamūlañca (sī. syā.)] nissāya, ālopaṃ taṃ abhuñjisaṃ; Bhuñjamāne vā bhutte vā, jegucchaṃ me na vijjati.",
      "english": "",
      "sinhala": "",
      "paliTitle": ""
    },
    {
      "number": 1060,
      "pali": "‘‘Uttiṭṭhapiṇḍo āhāro, pūtimuttañca osadhaṃ; Senāsanaṃ rukkhamūlaṃ, paṃsukūlañca cīvaraṃ; Yassete abhisambhutvā [abhibhuñjati (?)], sa ve cātuddiso naro.",
      "english": "",
      "sinhala": "",
      "paliTitle": ""
    },
    {
      "number": 1061,
      "pali": "‘‘Yattha eke vihaññanti, āruhantā siluccayaṃ; Tassa buddhassa dāyādo, sampajāno patissato; Iddhibalenupatthaddho, kassapo abhirūhati.",
      "english": "",
      "sinhala": "",
      "paliTitle": ""
    },
    {
      "number": 1062,
      "pali": "‘‘Piṇḍapātapaṭikkanto, selamāruyha kassapo; Jhāyati anupādāno, pahīnabhayabheravo.",
      "english": "",
      "sinhala": "",
      "paliTitle": ""
    },
    {
      "number": 1063,
      "pali": "‘‘Piṇḍapātapaṭikkanto, selamāruyha kassapo; Jhāyati anupādāno, ḍayhamānesu nibbuto.",
      "english": "",
      "sinhala": "",
      "paliTitle": ""
    },
    {
      "number": 1064,
      "pali": "‘‘Piṇḍapātapaṭikkanto, selamāruyha kassapo; Jhāyati anupādāno, katakicco anāsavo.",
      "english": "",
      "sinhala": "",
      "paliTitle": ""
    },
    {
      "number": 1065,
      "pali": "‘‘Karerimālāvitatā, bhūmibhāgā manoramā; Kuñjarābhirudā rammā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1066,
      "pali": "‘‘Nīlabbhavaṇṇā rucirā, vārisītā sucindharā; Indagopakasañchannā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1067,
      "pali": "‘‘Nīlabbhakūṭasadisā, kūṭāgāravarūpamā; Vāraṇābhirudā rammā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1068,
      "pali": "‘‘Abhivuṭṭhā rammatalā, nagā isibhi sevitā; Abbhunnaditā sikhīhi, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1069,
      "pali": "‘‘Alaṃ jhāyitukāmassa, pahitattassa me sato; Alaṃ me atthakāmassa [attakāmassa (?)], pahitattassa bhikkhuno.",
      "english": "",
      "sinhala": "",
      "paliTitle": ""
    },
    {
      "number": 1070,
      "pali": "‘‘Alaṃ me phāsukāmassa, pahitattassa bhikkhuno; Alaṃ me yogakāmassa, pahitattassa tādino.",
      "english": "",
      "sinhala": "",
      "paliTitle": ""
    },
    {
      "number": 1071,
      "pali": "‘‘Umāpupphena samānā, gaganāvabbhachāditā; Nānādijagaṇākiṇṇā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1072,
      "pali": "‘‘Anākiṇṇā gahaṭṭhehi, migasaṅghanisevitā; Nānādijagaṇākiṇṇā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1073,
      "pali": "‘‘Acchodikā puthusilā, gonaṅgulamigāyutā; Ambusevālasañchannā, te selā ramayanti maṃ.",
      "english": "",
      "sinhala": "",
      "paliTitle": ""
    },
    {
      "number": 1074,
      "pali": "‘‘Na pañcaṅgikena turiyena, rati me hoti tādisī; Yathā ekaggacittassa, sammā dhammaṃ vipassato.",
      "english": "",
      "sinhala": "",
      "paliTitle": ""
    },
    {
      "number": 1075,
      "pali": "‘‘Kammaṃ bahukaṃ na kāraye, parivajjeyya janaṃ na uyyame; Ussukko so rasānugiddho, atthaṃ riñcati yo sukhāvaho.",
      "english": "",
      "sinhala": "",
      "paliTitle": ""
    },
    {
      "number": 1076,
      "pali": "‘‘Kammaṃ bahukaṃ na kāraye, parivajjeyya anattaneyyametaṃ; Kicchati kāyo kilamati, dukkhito so samathaṃ na vindati.",
      "english": "",
      "sinhala": "",
      "paliTitle": ""
    },
    {
      "number": 1077,
      "pali": "‘‘Oṭṭhappahatamattena, attānampi na passati; Patthaddhagīvo carati, ahaṃ seyyoti maññati.",
      "english": "",
      "sinhala": "",
      "paliTitle": ""
    },
    {
      "number": 1078,
      "pali": "‘‘Aseyyo seyyasamānaṃ, bālo maññati attānaṃ; Na taṃ viññū pasaṃsanti, patthaddhamānasaṃ naraṃ.",
      "english": "",
      "sinhala": "",
      "paliTitle": ""
    },
    {
      "number": 1079,
      "pali": "‘‘Yo ca seyyohamasmīti, nāhaṃ seyyoti vā pana; Hīno taṃsadiso [tīnohaṃ sadiso (syā.)] vāti, vidhāsu na vikampati.",
      "english": "",
      "sinhala": "",
      "paliTitle": ""
    },
    {
      "number": 1080,
      "pali": "‘‘Paññavantaṃ tathā tādiṃ, sīlesu susamāhitaṃ; Cetosamathamanuttaṃ, tañce viññū pasaṃsare.",
      "english": "",
      "sinhala": "",
      "paliTitle": ""
    },
    {
      "number": 1081,
      "pali": "‘‘Yassa sabrahmacārīsu, gāravo nūpalabbhati; Ārakā hoti saddhammā, nabhato puthavī yathā.",
      "english": "",
      "sinhala": "",
      "paliTitle": ""
    },
    {
      "number": 1082,
      "pali": "‘‘Yesañca hiri ottappaṃ, sadā sammā upaṭṭhitaṃ; Virūḷhabrahmacariyā te, tesaṃ khīṇā punabbhavā.",
      "english": "",
      "sinhala": "",
      "paliTitle": ""
    },
    {
      "number": 1083,
      "pali": "‘‘Uddhato capalo bhikkhu, paṃsukūlena pāruto; Kapīva sīhacammena, na so tenupasobhati.",
      "english": "",
      "sinhala": "",
      "paliTitle": ""
    },
    {
      "number": 1084,
      "pali": "‘‘Anuddhato acapalo, nipako saṃvutindriyo; Sobhati paṃsukūlena, sīhova girigabbhare.",
      "english": "",
      "sinhala": "",
      "paliTitle": ""
    },
    {
      "number": 1085,
      "pali": "‘‘Ete sambahulā devā, iddhimanto yasassino; Dasadevasahassāni, sabbe te brahmakāyikā.",
      "english": "",
      "sinhala": "",
      "paliTitle": ""
    },
    {
      "number": 1086,
      "pali": "‘‘Dhammasenāpatiṃ vīraṃ, mahājhāyiṃ samāhitaṃ; Sāriputtaṃ namassantā, tiṭṭhanti pañjalīkatā.",
      "english": "",
      "sinhala": "",
      "paliTitle": ""
    },
    {
      "number": 1087,
      "pali": "‘‘‘Namo te purisājañña, namo te purisuttama; Yassa te nābhijānāma, yampi nissāya jhāyati [jhāyasi (ka. aṭṭha.)].",
      "english": "",
      "sinhala": "",
      "paliTitle": ""
    },
    {
      "number": 1088,
      "pali": "‘‘‘Accheraṃ vata buddhānaṃ, gambhīro gocaro sako; Ye mayaṃ nābhijānāma, vālavedhisamāgatā’.",
      "english": "",
      "sinhala": "",
      "paliTitle": ""
    },
    {
      "number": 1089,
      "pali": "‘‘Taṃ tathā devakāyehi, pūjitaṃ pūjanārahaṃ; Sāriputtaṃ tadā disvā, kappinassa sitaṃ ahu.",
      "english": "",
      "sinhala": "",
      "paliTitle": ""
    },
    {
      "number": 1090,
      "pali": "‘‘Yāvatā buddhakhettamhi, ṭhapayitvā mahāmuniṃ; Dhutaguṇe visiṭṭhohaṃ, sadiso me na vijjati.",
      "english": "",
      "sinhala": "",
      "paliTitle": ""
    },
    {
      "number": 1091,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, natthi dāni punabbhavo.",
      "english": "",
      "sinhala": "",
      "paliTitle": ""
    },
    {
      "number": 1092,
      "pali": "‘‘Na cīvare na sayane, bhojane nupalimpati; Gotamo anappameyyo, muḷālapupphaṃ vimalaṃva; Ambunā nekkhammaninno, tibhavābhinissaṭo.",
      "english": "",
      "sinhala": "",
      "paliTitle": ""
    },
    {
      "number": 1093,
      "pali": "‘‘Satipaṭṭhānagīvo so, saddhāhattho mahāmuni; Paññāsīso mahāñāṇī, sadā carati nibbuto’’ti. … Mahākassapo thero…. Cattālīsanipāto niṭṭhito. Tatruddānaṃ – Cattālīsanipātamhi, mahākassapasavhayo; Ekova thero gāthāyo, cattāsīla duvepi cāti.",
      "english": "",
      "sinhala": "",
      "paliTitle": ""
    },
    {
      "number": 19,
      "pali": "Paññāsanipāto",
      "english": "",
      "sinhala": "",
      "paliTitle": ""
    },
    {
      "number": 1094,
      "pali": "‘‘Kadā nuhaṃ pabbatakandarāsu, ekākiyo addutiyo vihassaṃ; Aniccato sabbabhavaṃ vipassaṃ, taṃ me idaṃ taṃ nu kadā bhavissati.",
      "english": "",
      "sinhala": "",
      "paliTitle": "Tālapuṭattheragāthā"
    },
    {
      "number": 1095,
      "pali": "‘‘Kadā nuhaṃ bhinnapaṭandharo muni, kāsāvavattho amamo nirāso; Rāgañca dosañca tatheva mohaṃ, hantvā sukhī pavanagato vihassaṃ.",
      "english": "",
      "sinhala": "",
      "paliTitle": ""
    },
    {
      "number": 1096,
      "pali": "‘‘Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ; Vipassamāno vītabhayo vihassaṃ, eko vane taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1097,
      "pali": "‘‘Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ; Paññāmayaṃ tikhiṇamasiṃ gahetvā, chetvā vase tampi kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1098,
      "pali": "‘‘Kadā nu paññāmayamuggatejaṃ, satthaṃ isīnaṃ sahasādiyitvā; Māraṃ sasenaṃ sahasā bhañjissaṃ, sīhāsane taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1099,
      "pali": "‘‘Kadā nuhaṃ sabbhi samāgamesu, diṭṭho bhave dhammagarūhi tādibhi; Yāthāvadassīhi jitindriyehi, padhāniyo taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1100,
      "pali": "‘‘Kadā nu maṃ tandi khudā pipāsā, vātātapā kīṭasarīsapā vā; Na bādhayissanti na taṃ giribbaje, atthatthiyaṃ taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1101,
      "pali": "‘‘Kadā nu kho yaṃ viditaṃ mahesinā, cattāri saccāni sududdasāni; Samāhitatto satimā agacchaṃ, paññāya taṃ taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1102,
      "pali": "‘‘Kadā nu rūpe amite ca sadde, gandhe rase phusitabbe ca dhamme; Ādittatohaṃ samathehi yutto, paññāya dacchaṃ tadidaṃ kadā me.",
      "english": "",
      "sinhala": "",
      "paliTitle": ""
    },
    {
      "number": 1103,
      "pali": "‘‘Kadā nuhaṃ dubbacanena vutto, tatonimittaṃ vimano na hessaṃ; Atho pasatthopi tatonimittaṃ, tuṭṭho na hessaṃ tadidaṃ kadā me.",
      "english": "",
      "sinhala": "",
      "paliTitle": ""
    },
    {
      "number": 1104,
      "pali": "‘‘Kadā nu kaṭṭhe ca tiṇe latā ca, khandhe imehaṃ amite ca dhamme; Ajjhattikāneva ca bāhirāni ca, samaṃ tuleyyaṃ tadidaṃ kadā me.",
      "english": "",
      "sinhala": "",
      "paliTitle": ""
    },
    {
      "number": 1105,
      "pali": "‘‘Kadā nu maṃ pāvusakālamegho, navena toyena sacīvaraṃ vane; Isippayātamhi pathe vajantaṃ, ovassate taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1106,
      "pali": "‘‘Kadā mayūrassa sikhaṇḍino vane, dijassa sutvā girigabbhare rutaṃ; Paccuṭṭhahitvā amatassa pattiyā, saṃcintaye taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1107,
      "pali": "‘‘Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca [balavāmukhañca (ka.)]; Asajjamāno patareyyamiddhiyā, vibhiṃsanaṃ taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1108,
      "pali": "‘‘Kadā nu nāgova asaṅgacārī, padālaye kāmaguṇesu chandaṃ; Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1109,
      "pali": "‘‘Kadā iṇaṭṭova daliddako [daḷiddako (sī.)] nidhiṃ, ārādhayitvā dhanikehi pīḷito; Tuṭṭho bhavissaṃ adhigamma sāsanaṃ, mahesino taṃ nu kadā bhavissati.",
      "english": "",
      "sinhala": "",
      "paliTitle": ""
    },
    {
      "number": 1110,
      "pali": "‘‘Bahūni vassāni tayāmhi yācito, ‘agāravāsena alaṃ nu te idaṃ’; Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.",
      "english": "",
      "sinhala": "",
      "paliTitle": ""
    },
    {
      "number": 1111,
      "pali": "‘‘Nanu ahaṃ citta tayāmhi yācito, ‘giribbaje citrachadā vihaṅgamā’; Mahindaghosatthanitābhigajjino, te taṃ ramessanti vanamhi jhāyinaṃ.",
      "english": "",
      "sinhala": "",
      "paliTitle": ""
    },
    {
      "number": 1112,
      "pali": "‘‘Kulamhi mitte ca piye ca ñātake, khiḍḍāratiṃ kāmaguṇañca loke; Sabbaṃ pahāya imamajjhupāgato, athopi tvaṃ citta na mayha tussasi.",
      "english": "",
      "sinhala": "",
      "paliTitle": ""
    },
    {
      "number": 1113,
      "pali": "‘‘Mameva etaṃ na hi tvaṃ paresaṃ, sannāhakāle paridevitena kiṃ; Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.",
      "english": "",
      "sinhala": "",
      "paliTitle": ""
    },
    {
      "number": 1114,
      "pali": "‘‘Suyuttavādī dvipadānamuttamo, mahābhisakko naradammasārathi [sārathī (sī.)]; ‘Cittaṃ calaṃ makkaṭasannibhaṃ iti, avītarāgena sudunnivārayaṃ’.",
      "english": "",
      "sinhala": "",
      "paliTitle": ""
    },
    {
      "number": 1115,
      "pali": "‘‘Kāmā hi citrā madhurā manoramā, aviddasū yattha sitā puthujjanā; Te dukkhamicchanti punabbhavesino, cittena nītā niraye nirākatā.",
      "english": "",
      "sinhala": "",
      "paliTitle": ""
    },
    {
      "number": 1116,
      "pali": "‘‘‘Mayūrakoñcābhirutamhi kānane, dīpīhi byagghehi purakkhato vasaṃ; Kāye apekkhaṃ jaha mā virādhaya’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1117,
      "pali": "‘‘‘Bhāvehi jhānāni ca indriyāni ca, balāni bojjhaṅgasamādhibhāvanā; Tisso ca vijjā phusa buddhasāsane’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1118,
      "pali": "‘‘‘Bhāvehi maggaṃ amatassa pattiyā, niyyānikaṃ sabbadukhakkhayogadhaṃ; Aṭṭhaṅgikaṃ sabbakilesasodhanaṃ’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1119,
      "pali": "‘‘‘Dukkhanti khandhe paṭipassa yoniso, yato ca dukkhaṃ samudeti taṃ jaha; Idheva dukkhassa karohi antaṃ’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1120,
      "pali": "‘‘‘Aniccaṃ dukkhanti vipassa yoniso, suññaṃ anattāti aghaṃ vadhanti ca; Manovicāre uparundha cetaso’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1121,
      "pali": "‘‘‘Muṇḍo virūpo abhisāpamāgato, kapālahatthova kulesu bhikkhasu; Yuñjassu satthuvacane mahesino’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1122,
      "pali": "‘‘‘Susaṃvutatto visikhantare caraṃ, kulesu kāmesu asaṅgamānaso; Cando yathā dosinapuṇṇamāsiyā’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1123,
      "pali": "‘‘‘Āraññiko hohi ca piṇḍapātiko, sosāniko hohi ca paṃsukūliko; Nesajjiko hohi sadā dhute rato’, itissu maṃ citta pure niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1124,
      "pali": "‘‘Ropetva rukkhāni yathā phalesī, mūle taruṃ chettu tameva icchasi; Tathūpamaṃ cittamidaṃ karosi, yaṃ maṃ aniccamhi cale niyuñjasi.",
      "english": "",
      "sinhala": "",
      "paliTitle": ""
    },
    {
      "number": 1125,
      "pali": "‘‘Arūpa dūraṅgama ekacāri, na te karissaṃ vacanaṃ idānihaṃ; Dukkhā hi kāmā kaṭukā mahabbhayā, nibbānamevābhimano carissaṃ.",
      "english": "",
      "sinhala": "",
      "paliTitle": ""
    },
    {
      "number": 1126,
      "pali": "‘‘Nāhaṃ alakkhyā ahirikkatāya vā, na cittahetū na ca dūrakantanā; Ājīvahetū ca ahaṃ na nikkhamiṃ, kato ca te citta paṭissavo mayā.",
      "english": "",
      "sinhala": "",
      "paliTitle": ""
    },
    {
      "number": 1127,
      "pali": "‘‘‘Appicchatā sappurisehi vaṇṇitā, makkhappahānaṃ vūpasamo dukhassa’; Itissu maṃ citta tadā niyuñjasi, idāni tvaṃ gacchasi pubbaciṇṇaṃ.",
      "english": "",
      "sinhala": "",
      "paliTitle": ""
    },
    {
      "number": 1128,
      "pali": "‘‘Taṇhā avijjā ca piyāpiyañca, subhāni rūpāni sukhā ca vedanā; Manāpiyā kāmaguṇā ca vantā, vante ahaṃ āvamituṃ na ussahe.",
      "english": "",
      "sinhala": "",
      "paliTitle": ""
    },
    {
      "number": 1129,
      "pali": "‘‘Sabbattha te citta vaco kataṃ mayā, bahūsu jātīsu na mesi kopito; Ajjhattasambhavo kataññutāya te, dukkhe ciraṃ saṃsaritaṃ tayā kate.",
      "english": "",
      "sinhala": "",
      "paliTitle": ""
    },
    {
      "number": 1130,
      "pali": "‘‘Tvaññeva no citta karosi brāhmaṇo [brāhmaṇe (sī.), brāhmaṇaṃ (?) bhāvalopa-tappadhānatā gahetabbā], tvaṃ khattiyo rājadasī [rājadisī (syā. ka.)] karosi; Vessā ca suddā ca bhavāma ekadā, devattanaṃ vāpi taveva vāhasā.",
      "english": "",
      "sinhala": "",
      "paliTitle": ""
    },
    {
      "number": 1131,
      "pali": "‘‘Taveva hetū asurā bhavāmase, tvaṃmūlakaṃ nerayikā bhavāmase; Atho tiracchānagatāpi ekadā, petattanaṃ vāpi taveva vāhasā.",
      "english": "",
      "sinhala": "",
      "paliTitle": ""
    },
    {
      "number": 1132,
      "pali": "‘‘Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ; Ummattakeneva mayā palobhasi, kiñcāpi te citta virādhitaṃ mayā.",
      "english": "",
      "sinhala": "",
      "paliTitle": ""
    },
    {
      "number": 1133,
      "pali": "‘‘Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ; Tadajjahaṃ niggahessāmi yoniso, hatthippabhinnaṃ viya aṅkusaggaho.",
      "english": "",
      "sinhala": "",
      "paliTitle": ""
    },
    {
      "number": 1134,
      "pali": "‘‘Satthā ca me lokamimaṃ adhiṭṭhahi, aniccato addhuvato asārato; Pakkhanda maṃ citta jinassa sāsane, tārehi oghā mahatā suduttarā.",
      "english": "",
      "sinhala": "",
      "paliTitle": ""
    },
    {
      "number": 1135,
      "pali": "‘‘Na te idaṃ citta yathā purāṇakaṃ, nāhaṃ alaṃ tuyha vase nivattituṃ [vasena vattituṃ (?)]; Mahesino pabbajitomhi sāsane, na mādisā honti vināsadhārino.",
      "english": "",
      "sinhala": "",
      "paliTitle": ""
    },
    {
      "number": 1136,
      "pali": "‘‘Nagā samuddā saritā vasundharā, disā catasso vidisā adho divā; Sabbe aniccā tibhavā upaddutā, kuhiṃ gato citta sukhaṃ ramissasi.",
      "english": "",
      "sinhala": "",
      "paliTitle": ""
    },
    {
      "number": 1137,
      "pali": "‘‘Dhitipparaṃ kiṃ mama citta kāhisi, na te alaṃ citta vasānuvattako; Na jātu bhastaṃ ubhatomukhaṃ chupe, dhiratthu pūraṃ nava sotasandaniṃ.",
      "english": "",
      "sinhala": "",
      "paliTitle": ""
    },
    {
      "number": 1138,
      "pali": "‘‘Varāhaeṇeyyavigāḷhasevite, pabbhārakuṭṭe pakateva sundare; Navambunā pāvusasitthakānane, tahiṃ guhāgehagato ramissasi.",
      "english": "",
      "sinhala": "",
      "paliTitle": ""
    },
    {
      "number": 1139,
      "pali": "‘‘Sunīlagīvā susikhā supekhunā, sucittapattacchadanā vihaṅgamā; Sumañjughosatthanitābhigajjino, te taṃ ramessanti vanamhi jhāyinaṃ.",
      "english": "",
      "sinhala": "",
      "paliTitle": ""
    },
    {
      "number": 1140,
      "pali": "‘‘Vuṭṭhamhi deve caturaṅgule tiṇe, saṃpupphite meghanibhamhi kānane; Nagantare viṭapisamo sayissaṃ, taṃ me mudū hehiti tūlasannibhaṃ.",
      "english": "",
      "sinhala": "",
      "paliTitle": ""
    },
    {
      "number": 1141,
      "pali": "‘‘Tathā tu kassāmi yathāpi issaro, yaṃ labbhati tenapi hotu me alaṃ; Na tāhaṃ kassāmi yathā atandito, biḷārabhastaṃva yathā sumadditaṃ.",
      "english": "",
      "sinhala": "",
      "paliTitle": ""
    },
    {
      "number": 1142,
      "pali": "‘‘Tathā tu kassāmi yathāpi issaro, yaṃ labbhati tenapi hotu me alaṃ; Vīriyena taṃ mayha vasānayissaṃ, gajaṃva mattaṃ kusalaṅkusaggaho.",
      "english": "",
      "sinhala": "",
      "paliTitle": ""
    },
    {
      "number": 1143,
      "pali": "‘‘Tayā sudantena avaṭṭhitena hi, hayena yoggācariyova ujjunā; Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.",
      "english": "",
      "sinhala": "",
      "paliTitle": ""
    },
    {
      "number": 1144,
      "pali": "‘‘Ārammaṇe taṃ balasā nibandhisaṃ, nāgaṃva thambhamhi daḷhāya rajjuyā; Taṃ me suguttaṃ satiyā subhāvitaṃ, anissitaṃ sabbabhavesu hehisi.",
      "english": "",
      "sinhala": "",
      "paliTitle": ""
    },
    {
      "number": 1145,
      "pali": "‘‘Paññāya chetvā vipathānusārinaṃ, yogena niggayha pathe nivesiya; Disvā samudayaṃ vibhavañca sambhavaṃ, dāyādako hehisi aggavādino.",
      "english": "",
      "sinhala": "",
      "paliTitle": ""
    },
    {
      "number": 1146,
      "pali": "‘‘Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ; Nanu [nūna (sī.)] saṃyojanabandhanacchidaṃ, saṃsevase kāruṇikaṃ mahāmuniṃ.",
      "english": "",
      "sinhala": "",
      "paliTitle": ""
    },
    {
      "number": 1147,
      "pali": "‘‘Migo yathā seri sucittakānane, rammaṃ giriṃ pāvusaabbhamāliniṃ [māliṃ (?)]; Anākule tattha nage ramissaṃ [ramissasi (syā. ka.)], asaṃsayaṃ citta parā bhavissasi.",
      "english": "",
      "sinhala": "",
      "paliTitle": ""
    },
    {
      "number": 1148,
      "pali": "‘‘Ye tuyha chandena vasena vattino, narā ca nārī ca anubhonti yaṃ sukhaṃ; Aviddasū māravasānuvattino, bhavābhinandī tava citta sāvakā’’ti. … Tālapuṭo thero…. Paññāsanipāto niṭṭhito. Tatruddānaṃ – Paññāsamhi nipātamhi, eko tālapuṭo suci; Gāthāyo tattha paññāsa, puna pañca ca uttarīti.",
      "english": "",
      "sinhala": "",
      "paliTitle": ""
    },
    {
      "number": 20,
      "pali": "Saṭṭhinipāto",
      "english": "",
      "sinhala": "",
      "paliTitle": ""
    },
    {
      "number": 1149,
      "pali": "‘‘Āraññikā piṇḍapātikā, uñchāpattāgate ratā; Dālemu maccuno senaṃ, ajjhattaṃ susamāhitā.",
      "english": "",
      "sinhala": "",
      "paliTitle": "Mahāmoggallānattheragāthā"
    },
    {
      "number": 1150,
      "pali": "‘‘Āraññikā piṇḍapātikā, uñchāpattāgate ratā; Dhunāma maccuno senaṃ, naḷāgāraṃva kuñjaro.",
      "english": "",
      "sinhala": "",
      "paliTitle": ""
    },
    {
      "number": 1151,
      "pali": "‘‘Rukkhamūlikā sātatikā, uñchāpattāgate ratā; Dālemu maccuno senaṃ, ajjhattaṃ susamāhitā.",
      "english": "",
      "sinhala": "",
      "paliTitle": ""
    },
    {
      "number": 1152,
      "pali": "‘‘Rukkhamūlikā sātatikā, uñchāpattāgate ratā; Dhunāma maccuno senaṃ, naḷāgāraṃva kuñjaro.",
      "english": "",
      "sinhala": "",
      "paliTitle": ""
    },
    {
      "number": 1153,
      "pali": "‘‘Aṭṭhikaṅkalakuṭike, maṃsanhārupasibbite; Dhiratthu pure duggandhe, paragatte mamāyase.",
      "english": "",
      "sinhala": "",
      "paliTitle": ""
    },
    {
      "number": 1154,
      "pali": "‘‘Gūthabhaste taconaddhe, uragaṇḍipisācini; Nava sotāni te kāye, yāni sandanti sabbadā.",
      "english": "",
      "sinhala": "",
      "paliTitle": ""
    },
    {
      "number": 1155,
      "pali": "‘‘Tava sarīraṃ navasotaṃ, duggandhakaraṃ paribandhaṃ; Bhikkhu parivajjayate taṃ, mīḷhaṃ ca yathā sucikāmo.",
      "english": "",
      "sinhala": "",
      "paliTitle": ""
    },
    {
      "number": 1156,
      "pali": "‘‘Evañce taṃ jano jaññā, yathā jānāmi taṃ ahaṃ; Ārakā parivajjeyya, gūthaṭṭhānaṃva pāvuse’’.",
      "english": "",
      "sinhala": "",
      "paliTitle": ""
    },
    {
      "number": 1157,
      "pali": "‘‘Evametaṃ mahāvīra, yathā samaṇa bhāsasi; Ettha ceke visīdanti, paṅkamhiva jaraggavo.",
      "english": "",
      "sinhala": "",
      "paliTitle": ""
    },
    {
      "number": 1158,
      "pali": "‘‘Ākāsamhi haliddiyā, yo maññetha rajetave; Aññena vāpi raṅgena, vighātudayameva taṃ.",
      "english": "",
      "sinhala": "",
      "paliTitle": ""
    },
    {
      "number": 1159,
      "pali": "‘‘Tadākāsasamaṃ cittaṃ, ajjhattaṃ susamāhitaṃ; Mā pāpacitte āsādi, aggikhandhaṃva pakkhimā.",
      "english": "",
      "sinhala": "",
      "paliTitle": ""
    },
    {
      "number": 1160,
      "pali": "‘‘Passa cittakataṃ bimbaṃ, arukāyaṃ samussitaṃ; Āturaṃ bahusaṅkappaṃ, yassa natthi dhuvaṃ ṭhiti.",
      "english": "",
      "sinhala": "",
      "paliTitle": ""
    },
    {
      "number": 1161,
      "pali": "‘‘Passa cittakataṃ rūpaṃ, maṇinā kuṇḍalena ca; Aṭṭhiṃ tacena onaddhaṃ, saha vatthehi sobhati.",
      "english": "",
      "sinhala": "",
      "paliTitle": ""
    },
    {
      "number": 1162,
      "pali": "‘‘Alattakakatā pādā, mukhaṃ cuṇṇakamakkhitaṃ; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1163,
      "pali": "‘‘Aṭṭhapadakatā kesā, nettā añjanamakkhitā; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1164,
      "pali": "‘‘Añjanīva navā cittā, pūtikāyo alaṅkato; Alaṃ bālassa mohāya, no ca pāragavesino.",
      "english": "",
      "sinhala": "",
      "paliTitle": ""
    },
    {
      "number": 1165,
      "pali": "‘‘Odahi migavo pāsaṃ, nāsadā vāguraṃ migo; Bhutvā nivāpaṃ gacchāma, kaddante migabandhake.",
      "english": "",
      "sinhala": "",
      "paliTitle": ""
    },
    {
      "number": 1166,
      "pali": "‘‘Chinno pāso migavassa, nāsadā vāguraṃ migo; Bhutvā nivāpaṃ gacchāma, socante migaluddake.",
      "english": "",
      "sinhala": "",
      "paliTitle": ""
    },
    {
      "number": 1167,
      "pali": "‘‘Tadāsi yaṃ bhiṃsanakaṃ, tadāsi lomahaṃsanaṃ; Anekākārasampanne, sāriputtamhi nibbute.",
      "english": "",
      "sinhala": "",
      "paliTitle": ""
    },
    {
      "number": 1168,
      "pali": "[dī. ni. 2.221, 272; saṃ. ni. 1.186; 2.143; apa. thera 1.2.115; jā. 1.1.95] ‘‘Aniccā vata saṅkhārā uppādavaya dhammino. Upajjitvā nirujjhanti, tesaṃ vūpasamo sukho.",
      "english": "",
      "sinhala": "",
      "paliTitle": ""
    },
    {
      "number": 1169,
      "pali": "‘‘Sukhumaṃ te paṭivijjhanti, vālaggaṃ usunā yathā; Ye pañcakkhandhe passanti, parato no ca attato.",
      "english": "",
      "sinhala": "",
      "paliTitle": ""
    },
    {
      "number": 1170,
      "pali": "‘‘Ye ca passanti saṅkhāre, parato no ca attato; Paccabyādhiṃsu nipuṇaṃ, vālaggaṃ usunā yathā.",
      "english": "",
      "sinhala": "",
      "paliTitle": ""
    },
    {
      "number": 1171,
      "pali": "[saṃ. ni. 1.21, 97] ‘‘Sattiyā viya omaṭṭho, ḍayhamānova matthake; Kāmarāgappahānāya, sato bhikkhu paribbaje.",
      "english": "",
      "sinhala": "",
      "paliTitle": ""
    },
    {
      "number": 1172,
      "pali": "[saṃ. ni. 1.21, 97]‘‘Sattiyā viya omaṭṭho, ḍayhamānova matthake; Bhavarāgappahānāya, sato bhikkhu paribbaje’’.",
      "english": "",
      "sinhala": "",
      "paliTitle": ""
    },
    {
      "number": 1173,
      "pali": "‘‘Codito bhāvitattena, sarīrantimadhārinā; Migāramātupāsādaṃ, pādaṅguṭṭhena kampayiṃ.",
      "english": "",
      "sinhala": "",
      "paliTitle": ""
    },
    {
      "number": 1174,
      "pali": "‘‘Nayidaṃ sithilamārabbha, nayidaṃ appena thāmasā; Nibbānamadhigantabbaṃ, sabbagantha-pamocanaṃ.",
      "english": "",
      "sinhala": "",
      "paliTitle": ""
    },
    {
      "number": 1175,
      "pali": "‘‘Ayañca daharo bhikkhu, ayamuttamaporiso; Dhāreti antimaṃ dehaṃ, jetvā māraṃ savāhiniṃ [savāhanaṃ (ka.)].",
      "english": "",
      "sinhala": "",
      "paliTitle": ""
    },
    {
      "number": 1176,
      "pali": "‘‘Vivaramanupabhanti vijjutā, vebhārassa ca paṇḍavassa ca; Nagavivaragato jhāyati, putto appaṭimassa tādino.",
      "english": "",
      "sinhala": "",
      "paliTitle": ""
    },
    {
      "number": 1177,
      "pali": "‘‘Upasanto uparato, pantasenāsano muni; Dāyādo buddhaseṭṭhassa, brahmunā abhivandito.",
      "english": "",
      "sinhala": "",
      "paliTitle": ""
    },
    {
      "number": 1178,
      "pali": "‘‘Upasantaṃ uparataṃ, pantasenāsanaṃ muniṃ; Dāyādaṃ buddhaseṭṭhassa, vanda brāhmaṇa kassapaṃ.",
      "english": "",
      "sinhala": "",
      "paliTitle": ""
    },
    {
      "number": 1179,
      "pali": "‘‘Yo ca jātisataṃ gacche, sabbā brāhmaṇajātiyo; Sottiyo vedasampanno, manussesu punappunaṃ.",
      "english": "",
      "sinhala": "",
      "paliTitle": ""
    },
    {
      "number": 1180,
      "pali": "‘‘Ajjhāyakopi ce assa, tiṇṇaṃ vedāna pāragū; Etassa vandanāyetaṃ, kalaṃ nāgghati soḷasiṃ.",
      "english": "",
      "sinhala": "",
      "paliTitle": ""
    },
    {
      "number": 1181,
      "pali": "‘‘Yo so aṭṭha vimokkhāni, purebhattaṃ aphassayi [apassayi (sī. ka.), aphussayi (syā.)]; Anulomaṃ paṭilomaṃ, tato piṇḍāya gacchati.",
      "english": "",
      "sinhala": "",
      "paliTitle": ""
    },
    {
      "number": 1182,
      "pali": "‘‘Tādisaṃ bhikkhuṃ māsādi [mā hani (sī.)], māttānaṃ khaṇi brāhmaṇa; Abhippasādehi manaṃ, arahantamhi tādine; Khippaṃ pañjaliko vanda, mā te vijaṭi matthakaṃ.",
      "english": "",
      "sinhala": "",
      "paliTitle": ""
    },
    {
      "number": 1183,
      "pali": "‘‘Neso passati saddhammaṃ, saṃsārena purakkhato; Adhogamaṃ jimhapathaṃ, kummaggamanudhāvati.",
      "english": "",
      "sinhala": "",
      "paliTitle": ""
    },
    {
      "number": 1184,
      "pali": "‘‘Kimīva mīḷhasallitto, saṅkhāre adhimucchito; Pagāḷho lābhasakkāre, tuccho gacchati poṭṭhilo.",
      "english": "",
      "sinhala": "",
      "paliTitle": ""
    },
    {
      "number": 1185,
      "pali": "‘‘Imañca passa āyantaṃ, sāriputtaṃ sudassanaṃ; Vimuttaṃ ubhatobhāge, ajjhattaṃ susamāhitaṃ.",
      "english": "",
      "sinhala": "",
      "paliTitle": ""
    },
    {
      "number": 1186,
      "pali": "‘‘Visallaṃ khīṇasaṃyogaṃ, tevijjaṃ maccuhāyinaṃ; Dakkhiṇeyyaṃ manussānaṃ, puññakkhettaṃ anuttaraṃ.",
      "english": "",
      "sinhala": "",
      "paliTitle": ""
    },
    {
      "number": 1187,
      "pali": "‘‘Ete sambahulā devā, iddhimanto yasassino; Dasa devasahassāni, sabbe brahmapurohitā; Moggallānaṃ namassantā, tiṭṭhanti pañjalīkatā.",
      "english": "",
      "sinhala": "",
      "paliTitle": ""
    },
    {
      "number": 1188,
      "pali": "‘‘‘Namo te purisājañña, namo te purisuttama; Yassa te āsavā khīṇā, dakkhiṇeyyosi mārisa’.",
      "english": "",
      "sinhala": "",
      "paliTitle": ""
    },
    {
      "number": 1189,
      "pali": "‘‘Pūjito naradevena, uppanno maraṇābhibhū; Puṇḍarīkaṃva toyena, saṅkhārenupalippati.",
      "english": "",
      "sinhala": "",
      "paliTitle": ""
    },
    {
      "number": 1190,
      "pali": "‘‘Yassa muhuttena sahassadhā loko, saṃvidito sabrahmakappo vasi; Iddhiguṇe cutupapāte kāle, passati devatā sa bhikkhu.",
      "english": "",
      "sinhala": "",
      "paliTitle": ""
    },
    {
      "number": 1191,
      "pali": "‘‘Sāriputtova paññāya, sīlena upasamena ca; Yopi pāraṅgato bhikkhu, etāvaparamo siyā.",
      "english": "",
      "sinhala": "",
      "paliTitle": ""
    },
    {
      "number": 1192,
      "pali": "‘‘Koṭisatasahassassa, attabhāvaṃ khaṇena nimmine; Ahaṃ vikubbanāsu kusalo, vasībhūtomhi iddhiyā.",
      "english": "",
      "sinhala": "",
      "paliTitle": ""
    },
    {
      "number": 1193,
      "pali": "‘‘Samādhivijjāvasipāramīgato, moggallānagotto asitassa sāsane; Dhīro samucchindi samāhitindriyo, nāgo yathā pūtilataṃva bandhanaṃ.",
      "english": "",
      "sinhala": "",
      "paliTitle": ""
    },
    {
      "number": 1194,
      "pali": "‘‘Pariciṇṇo mayā satthā, kataṃ buddhassa sāsanaṃ; Ohito garuko bhāro, bhavanetti samūhatā.",
      "english": "",
      "sinhala": "",
      "paliTitle": ""
    },
    {
      "number": 1195,
      "pali": "‘‘Yassa catthāya pabbajito, agārasmānagāriyaṃ; So me attho anuppatto, sabbasaṃyojanakkhayo.",
      "english": "",
      "sinhala": "",
      "paliTitle": ""
    },
    {
      "number": 1196,
      "pali": "[ma. ni. 1.513] ‘‘Kīdiso nirayo āsi, yattha dussī apaccatha; Vidhuraṃ sāvakamāsajja, kakusandhañca brāhmaṇaṃ.",
      "english": "",
      "sinhala": "",
      "paliTitle": ""
    },
    {
      "number": 1197,
      "pali": "‘‘Sataṃ āsi ayosaṅkū, sabbe paccattavedanā; Īdiso nirayo āsi, yattha dussī apaccatha; Vidhuraṃ sāvakamāsajja, kakusandhañca brāhmaṇaṃ.",
      "english": "",
      "sinhala": "",
      "paliTitle": ""
    },
    {
      "number": 1198,
      "pali": "‘‘Yo etamabhijānāti, bhikkhu buddhassa sāvako; Tādisaṃ bhikkhumāsajja, kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1199,
      "pali": "‘‘Majjhesarasmiṃ [sarassa (sī.), sāgarasmiṃ (ka.)] tiṭṭhanti, vimānā kappaṭhāyino; Veḷuriyavaṇṇā rucirā, accimanto pabhassarā; Accharā tattha naccanti, puthu nānattavaṇṇiyo.",
      "english": "",
      "sinhala": "",
      "paliTitle": ""
    },
    {
      "number": 1200,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1201,
      "pali": "‘‘Yo ve buddhena codito, bhikkhusaṅghassa pekkhato; Migāramātupāsādaṃ, pādaṅguṭṭhena kampayi.",
      "english": "",
      "sinhala": "",
      "paliTitle": ""
    },
    {
      "number": 1202,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1203,
      "pali": "‘‘Yo vejayantapāsādaṃ, pādaṅguṭṭhena kampayi; Iddhibalenupatthaddho, saṃvejesi ca devatā.",
      "english": "",
      "sinhala": "",
      "paliTitle": ""
    },
    {
      "number": 1204,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1204,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1205,
      "pali": "‘‘Yo vejayantapāsāde, sakkaṃ so paripucchati; Api āvuso jānāsi, taṇhakkhayavimuttiyo; Tassa sakko viyākāsi, pañhaṃ puṭṭho yathātathaṃ.",
      "english": "",
      "sinhala": "",
      "paliTitle": ""
    },
    {
      "number": 1206,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1207,
      "pali": "‘‘Yo brahmānaṃ paripucchati, sudhammāyaṃ ṭhito [sudhammāyā’bhito (syā.)] sabhaṃ; Ajjāpi tyāvuso sā diṭṭhi, yā te diṭṭhi pure ahu; Passasi vītivattantaṃ, brahmaloke pabhassaraṃ.",
      "english": "",
      "sinhala": "",
      "paliTitle": ""
    },
    {
      "number": 1208,
      "pali": "‘‘Tassa brahmā viyākāsi, pañhaṃ puṭṭho yathātathaṃ; Na me mārisa sā diṭṭhi, yā me diṭṭhi pure ahu.",
      "english": "",
      "sinhala": "",
      "paliTitle": ""
    },
    {
      "number": 1209,
      "pali": "‘‘Passāmi vītivattantaṃ, brahmaloke pabhassaraṃ; Sohaṃ ajja kathaṃ vajjaṃ, ahaṃ niccomhi sassato.",
      "english": "",
      "sinhala": "",
      "paliTitle": ""
    },
    {
      "number": 1210,
      "pali": "‘‘Yo etamabhijānāti…pe… kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1211,
      "pali": "‘‘Yo mahāneruno kūṭaṃ, vimokkhena aphassayi [apassayi (sī. ka.)]; Vanaṃ pubbavidehānaṃ, ye ca bhūmisayā narā.",
      "english": "",
      "sinhala": "",
      "paliTitle": ""
    },
    {
      "number": 1212,
      "pali": "‘‘Yo etamabhijānāti, bhikkhu buddhassa sāvako; Tādisaṃ bhikkhumāsajja, kaṇha dukkhaṃ nigacchasi.",
      "english": "",
      "sinhala": "",
      "paliTitle": ""
    },
    {
      "number": 1213,
      "pali": "‘‘Na ve aggi cetayati, ahaṃ bālaṃ ḍahāmīti; Bālova jalitaṃ aggiṃ, āsajja naṃ paḍayhati.",
      "english": "",
      "sinhala": "",
      "paliTitle": ""
    },
    {
      "number": 1214,
      "pali": "‘‘Evameva tuvaṃ māra, āsajja naṃ tathāgataṃ; Sayaṃ ḍahissasi attānaṃ, bālo aggiṃva samphusaṃ.",
      "english": "",
      "sinhala": "",
      "paliTitle": ""
    },
    {
      "number": 1215,
      "pali": "‘‘Apuññaṃ pasavī māro, āsajja naṃ tathāgataṃ; Kiṃ nu maññasi pāpima, na me pāpaṃ vipaccati.",
      "english": "",
      "sinhala": "",
      "paliTitle": ""
    },
    {
      "number": 1216,
      "pali": "‘‘Karato te cīyate [miyyate (sabbattha) ma. ni. 1.513 passitabbaṃ] pāpaṃ, cirarattāya antaka; Māra nibbinda buddhamhā, āsaṃ mākāsi bhikkhusu.",
      "english": "",
      "sinhala": "",
      "paliTitle": ""
    },
    {
      "number": 1217,
      "pali": "‘‘Iti māraṃ atajjesi, bhikkhu bhesakaḷāvane; Tato so dummano yakkho, tatthevantaradhāyathā’’ti. Itthaṃ sudaṃ āyasmā mahāmoggallāno [mahāmoggalāno (ka.)] thero gāthāyo abhāsitthāti. Saṭṭhinipāto niṭṭhito. Tatruddānaṃ – Saṭṭhikamhi nipātamhi, moggallāno mahiddhiko; Ekova theragāthāyo, aṭṭhasaṭṭhi bhavanti tāti.",
      "english": "",
      "sinhala": "",
      "paliTitle": ""
    },
    {
      "number": 21,
      "pali": "Mahānipāto",
      "english": "",
      "sinhala": "",
      "paliTitle": ""
    },
    {
      "number": 1218,
      "pali": "‘‘Nikkhantaṃ vata maṃ santaṃ, agārasmānagāriyaṃ; Vitakkā upadhāvanti, pagabbhā kaṇhato ime.",
      "english": "",
      "sinhala": "",
      "paliTitle": "Vaṅgīsattheragāthā"
    },
    {
      "number": 1219,
      "pali": "‘‘Uggaputtā mahissāsā, sikkhitā daḷhadhammino [daḷhadhanvino (sī. aṭṭha.)]; Samantā parikireyyuṃ, sahassaṃ apalāyinaṃ.",
      "english": "",
      "sinhala": "",
      "paliTitle": ""
    },
    {
      "number": 1220,
      "pali": "‘‘Sacepi ettakā [etato (saṃ. ni. 1.209)] bhiyyo, āgamissanti itthiyo; Neva maṃ byādhayissanti [byāthayissanti (?)], dhamme samhi [dhammesvamhi (syā. ka.)] patiṭṭhito.",
      "english": "",
      "sinhala": "",
      "paliTitle": ""
    },
    {
      "number": 1221,
      "pali": "‘‘Sakkhī hi me sutaṃ etaṃ, buddhassādiccabandhuno; Nibbānagamanaṃ maggaṃ, tattha me nirato mano.",
      "english": "",
      "sinhala": "",
      "paliTitle": ""
    },
    {
      "number": 1222,
      "pali": "‘‘Evaṃ ce maṃ viharantaṃ, pāpima upagacchasi; Tathā maccu karissāmi, na me maggampi dakkhasi.",
      "english": "",
      "sinhala": "",
      "paliTitle": ""
    },
    {
      "number": 1223,
      "pali": "‘‘Aratiñca [aratiṃ (bahūsu)] ratiñca pahāya, sabbaso gehasitañca vitakkaṃ; Vanathaṃ na kareyya kuhiñci, nibbanatho avanatho sa [nibbanatho arato sa hi (saṃ. ni.",
      "english": "",
      "sinhala": "",
      "paliTitle": ""
    },
    {
      "number": 1,
      "pali": "210)] bhikkhu.",
      "english": "",
      "sinhala": "",
      "paliTitle": ""
    },
    {
      "number": 1224,
      "pali": "‘‘Yamidha pathaviñca vehāsaṃ, rūpagataṃ jagatogadhaṃ kiñci; Parijīyati sabbamaniccaṃ, evaṃ samecca caranti mutattā.",
      "english": "",
      "sinhala": "",
      "paliTitle": ""
    },
    {
      "number": 1225,
      "pali": "‘‘Upadhīsu janā gadhitāse, diṭṭhasute [diṭṭhe sute (sī.)] paṭighe ca mute ca; Ettha vinodaya chandamanejo, yo hettha na limpati muni tamāhu [taṃ munimāhu (saṃ. ni.",
      "english": "",
      "sinhala": "",
      "paliTitle": ""
    },
    {
      "number": 1,
      "pali": "210)].",
      "english": "",
      "sinhala": "",
      "paliTitle": ""
    },
    {
      "number": 1226,
      "pali": "‘‘Atha saṭṭhisitā savitakkā, puthujjanatāya [puthū janatāya (saṃ. ni. 1.210)] adhammā niviṭṭhā; Na ca vaggagatassa kuhiñci, no pana duṭṭhullagāhī [duṭṭhullabhāṇī (saṃ. ni. 1.210)] sa bhikkhu.",
      "english": "",
      "sinhala": "",
      "paliTitle": ""
    },
    {
      "number": 1227,
      "pali": "‘‘Dabbo cirarattasamāhito, akuhako nipako apihālu; Santaṃ padaṃ ajjhagamā muni, paṭicca parinibbuto kaṅkhati kālaṃ.",
      "english": "",
      "sinhala": "",
      "paliTitle": ""
    },
    {
      "number": 1228,
      "pali": "‘‘Mānaṃ pajahassu gotama, mānapathañca jahassu asesaṃ; Mānapathamhi sa mucchito, vippaṭisārīhuvā cirarattaṃ.",
      "english": "",
      "sinhala": "",
      "paliTitle": ""
    },
    {
      "number": 1229,
      "pali": "‘‘Makkhena makkhitā pajā, mānahatā nirayaṃ papatanti; Socanti janā cirarattaṃ, mānahatā nirayaṃ upapannā.",
      "english": "",
      "sinhala": "",
      "paliTitle": ""
    },
    {
      "number": 1230,
      "pali": "‘‘Na hi socati bhikkhu kadāci, maggajino sammā paṭipanno; Kittiñca sukhañcānubhoti, dhammadasoti tamāhu tathattaṃ.",
      "english": "",
      "sinhala": "",
      "paliTitle": ""
    },
    {
      "number": 1231,
      "pali": "‘‘Tasmā akhilo idha [akhilo (sī.), akhilodha (saṃ. ni. 1.211)] padhānavā, nīvaraṇāni pahāya visuddho; Mānañca pahāya asesaṃ, vijjāyantakaro samitāvī.",
      "english": "",
      "sinhala": "",
      "paliTitle": ""
    },
    {
      "number": 1232,
      "pali": "‘‘Kāmarāgena ḍayhāmi, cittaṃ me pariḍayhati; Sādhu nibbāpanaṃ brūhi, anukampāya gotama.",
      "english": "",
      "sinhala": "",
      "paliTitle": ""
    },
    {
      "number": 1233,
      "pali": "‘‘Saññāya vipariyesā, cittaṃ te pariḍayhati; Nimittaṃ parivajjehi, subhaṃ rāgūpasaṃhitaṃ ( ) [(saṅkhāre parato passa, dukkhato mā ca attato; nibbāpehi mahārāgaṃ, mā dayhittho punappunaṃ;) (sī. saṃ. ni. 1.212) uddānagāthāyaṃ ekasattatītisaṅkhyā ca, theragāthāṭṭhakathā ca passitabbā].",
      "english": "",
      "sinhala": "",
      "paliTitle": ""
    },
    {
      "number": 1234,
      "pali": "‘‘Asubhāya cittaṃ bhāvehi, ekaggaṃ susamāhitaṃ; Sati kāyagatā tyatthu, nibbidābahulo bhava.",
      "english": "",
      "sinhala": "",
      "paliTitle": ""
    },
    {
      "number": 1235,
      "pali": "‘‘Animittañca bhāvehi, mānānusayamujjaha; Tato mānābhisamayā, upasanto carissasi.",
      "english": "",
      "sinhala": "",
      "paliTitle": ""
    },
    {
      "number": 1236,
      "pali": "‘‘Tameva vācaṃ bhāseyya, yāyattānaṃ na tāpaye; Pare ca na vihiṃseyya, sā ve vācā subhāsitā.",
      "english": "",
      "sinhala": "",
      "paliTitle": ""
    },
    {
      "number": 1237,
      "pali": "‘‘Piyavācameva bhāseyya, yā vācā paṭinanditā; Yaṃ anādāya pāpāni, paresaṃ bhāsate piyaṃ.",
      "english": "",
      "sinhala": "",
      "paliTitle": ""
    },
    {
      "number": 1238,
      "pali": "‘‘Saccaṃ ve amatā vācā, esa dhammo sanantano; Sacce atthe ca dhamme ca, āhu santo patiṭṭhitā.",
      "english": "",
      "sinhala": "",
      "paliTitle": ""
    },
    {
      "number": 1239,
      "pali": "‘‘Yaṃ buddho bhāsati vācaṃ, khemaṃ nibbānapattiyā; Dukkhassantakiriyāya, sā ve vācānamuttamā.",
      "english": "",
      "sinhala": "",
      "paliTitle": ""
    },
    {
      "number": 1240,
      "pali": "‘‘Gambhīrapañño medhāvī, maggāmaggassa kovido; Sāriputto mahāpañño, dhammaṃ deseti bhikkhunaṃ.",
      "english": "",
      "sinhala": "",
      "paliTitle": ""
    },
    {
      "number": 1241,
      "pali": "‘‘Saṅkhittenapi deseti, vitthārenapi bhāsati; Sālikāyiva nigghoso, paṭibhānaṃ udiyyati [udīrayi (sī.), udīyyati (syā.), udayyati (?) uṭṭhahatīti taṃsaṃvaṇṇanā].",
      "english": "",
      "sinhala": "",
      "paliTitle": ""
    },
    {
      "number": 1242,
      "pali": "‘‘Tassa taṃ desayantassa, suṇanti madhuraṃ giraṃ; Sarena rajanīyena, savanīyena vaggunā; Udaggacittā muditā, sotaṃ odhenti bhikkhavo.",
      "english": "",
      "sinhala": "",
      "paliTitle": ""
    },
    {
      "number": 1243,
      "pali": "‘‘Ajja pannarase visuddhiyā, bhikkhū pañcasatā samāgatā; Saṃyojanabandhanacchidā, anīghā khīṇapunabbhavā isī.",
      "english": "",
      "sinhala": "",
      "paliTitle": ""
    },
    {
      "number": 1244,
      "pali": "‘‘Cakkavattī yathā rājā, amaccaparivārito; Samantā anupariyeti, sāgarantaṃ mahiṃ imaṃ.",
      "english": "",
      "sinhala": "",
      "paliTitle": ""
    },
    {
      "number": 1245,
      "pali": "‘‘Evaṃ vijitasaṅgāmaṃ, satthavāhaṃ anuttaraṃ; Sāvakā payirupāsanti, tevijjā maccuhāyino.",
      "english": "",
      "sinhala": "",
      "paliTitle": ""
    },
    {
      "number": 1246,
      "pali": "‘‘Sabbe bhagavato puttā, palāpettha na vijjati; Taṇhāsallassa hantāraṃ, vande ādiccabandhunaṃ.",
      "english": "",
      "sinhala": "",
      "paliTitle": ""
    },
    {
      "number": 1247,
      "pali": "‘‘Parosahassaṃ bhikkhūnaṃ, sugataṃ payirupāsati; Desentaṃ virajaṃ dhammaṃ, nibbānaṃ akutobhayaṃ.",
      "english": "",
      "sinhala": "",
      "paliTitle": ""
    },
    {
      "number": 1248,
      "pali": "‘‘Suṇanti dhammaṃ vimalaṃ, sammāsambuddhadesitaṃ; Sobhati vata sambuddho, bhikkhusaṅghapurakkhato.",
      "english": "",
      "sinhala": "",
      "paliTitle": ""
    },
    {
      "number": 1249,
      "pali": "‘‘‘Nāganāmo’si bhagavā, isīnaṃ isisattamo; Mahāmeghova hutvāna, sāvake abhivassasi.",
      "english": "",
      "sinhala": "",
      "paliTitle": ""
    },
    {
      "number": 1250,
      "pali": "‘‘Divā vihārā nikkhamma, satthudassanakamyatā; Sāvako te mahāvīra, pāde vandati vaṅgiso.",
      "english": "",
      "sinhala": "",
      "paliTitle": ""
    },
    {
      "number": 1251,
      "pali": "‘‘Ummaggapathaṃ mārassa, abhibhuyya carati pabhijja khīlāni; Taṃ passatha bandhapamuñcakaraṃ, asitaṃva bhāgaso pavibhajja.",
      "english": "",
      "sinhala": "",
      "paliTitle": ""
    },
    {
      "number": 1252,
      "pali": "‘‘Oghassa hi nitaraṇatthaṃ, anekavihitaṃ maggaṃ akkhāsi; Tasmiñca amate akkhāte, dhammadasā ṭhitā asaṃhīrā.",
      "english": "",
      "sinhala": "",
      "paliTitle": ""
    },
    {
      "number": 1253,
      "pali": "‘‘Pajjotakaro ativijjha [ativijjha dhammaṃ (sī.)], sabbaṭhitīnaṃ atikkamamaddasa [atikkamamadda (sī. ka.)]; Ñatvā ca sacchikatvā ca, aggaṃ so desayi dasaddhānaṃ.",
      "english": "",
      "sinhala": "",
      "paliTitle": ""
    },
    {
      "number": 1254,
      "pali": "‘‘Evaṃ sudesite dhamme, ko pamādo vijānataṃ dhammaṃ; Tasmā hi tassa bhagavato sāsane, appamatto sadā namassamanusikkhe.",
      "english": "",
      "sinhala": "",
      "paliTitle": ""
    },
    {
      "number": 1255,
      "pali": "‘‘Buddhānubuddho yo thero, koṇḍañño tibbanikkamo; Lābhī sukhavihārānaṃ, vivekānaṃ abhiṇhaso.",
      "english": "",
      "sinhala": "",
      "paliTitle": ""
    },
    {
      "number": 1256,
      "pali": "‘‘Yaṃ sāvakena pattabbaṃ, satthu sāsanakārinā; Sabbassa taṃ anuppattaṃ, appamattassa sikkhato.",
      "english": "",
      "sinhala": "",
      "paliTitle": ""
    },
    {
      "number": 1257,
      "pali": "‘‘Mahānubhāvo tevijjo, cetopariyakovido; Koṇḍañño buddhadāyādo, pāde vandati satthuno.",
      "english": "",
      "sinhala": "",
      "paliTitle": ""
    },
    {
      "number": 1258,
      "pali": "‘‘Nagassa passe āsīnaṃ, muniṃ dukkhassa pāraguṃ; Sāvakā payirupāsanti, tevijjā maccuhāyino.",
      "english": "",
      "sinhala": "",
      "paliTitle": ""
    },
    {
      "number": 1259,
      "pali": "‘‘Cetasā [te cetasā (saṃ. ni. 1.218)] anupariyeti, moggallāno mahiddhiko; Cittaṃ nesaṃ samanvesaṃ [samannesaṃ (saṃ. ni. 1.218)], vippamuttaṃ nirūpadhiṃ.",
      "english": "",
      "sinhala": "",
      "paliTitle": ""
    },
    {
      "number": 1260,
      "pali": "‘‘Evaṃ sabbaṅgasampannaṃ, muniṃ dukkhassa pāraguṃ; Anekākārasampannaṃ, payirupāsanti gotamaṃ.",
      "english": "",
      "sinhala": "",
      "paliTitle": ""
    },
    {
      "number": 1261,
      "pali": "‘‘Cando yathā vigatavalāhake nabhe, virocati vītamalova bhāṇumā; Evampi aṅgīrasa tvaṃ mahāmuni, atirocasi yasasā sabbalokaṃ.",
      "english": "",
      "sinhala": "",
      "paliTitle": ""
    },
    {
      "number": 1262,
      "pali": "‘‘Kāveyyamattā vicarimha pubbe, gāmā gāmaṃ purā puraṃ; Athaddasāma sambuddhaṃ, sabbadhammāna pāraguṃ.",
      "english": "",
      "sinhala": "",
      "paliTitle": ""
    },
    {
      "number": 1263,
      "pali": "‘‘So me dhammamadesesi, muni dukkhassa pāragū; Dhammaṃ sutvā pasīdimha, saddhā [addhā (sī. aṭṭha.)] no udapajjatha.",
      "english": "",
      "sinhala": "",
      "paliTitle": ""
    },
    {
      "number": 1264,
      "pali": "‘‘Tassāhaṃ vacanaṃ sutvā, khandhe āyatanāni ca; Dhātuyo ca viditvāna, pabbajiṃ anagāriyaṃ.",
      "english": "",
      "sinhala": "",
      "paliTitle": ""
    },
    {
      "number": 1265,
      "pali": "‘‘Bahūnaṃ vata atthāya, uppajjanti tathāgatā; Itthīnaṃ purisānañca, ye te sāsanakārakā.",
      "english": "",
      "sinhala": "",
      "paliTitle": ""
    },
    {
      "number": 1266,
      "pali": "‘‘Tesaṃ kho vata atthāya, bodhimajjhagamā muni; Bhikkhūnaṃ bhikkhunīnañca, ye nirāmagataddasā.",
      "english": "",
      "sinhala": "",
      "paliTitle": ""
    },
    {
      "number": 1267,
      "pali": "‘‘Sudesitā cakkhumatā, buddhenādiccabandhunā; Cattāri ariyasaccāni, anukampāya pāṇinaṃ.",
      "english": "",
      "sinhala": "",
      "paliTitle": ""
    },
    {
      "number": 1268,
      "pali": "‘‘Dukkhaṃ dukkhasamuppādaṃ, dukkhassa ca atikkamaṃ; Ariyaṃ caṭṭhaṅgikaṃ maggaṃ, dukkhūpasamagāminaṃ.",
      "english": "",
      "sinhala": "",
      "paliTitle": ""
    },
    {
      "number": 1269,
      "pali": "‘‘Evamete tathā vuttā, diṭṭhā me te yathā tathā; Sadattho me anuppatto, kataṃ buddhassa sāsanaṃ.",
      "english": "",
      "sinhala": "",
      "paliTitle": ""
    },
    {
      "number": 1270,
      "pali": "‘‘Svāgataṃ vata me āsi, mama buddhassa santike; Suvibhattesu [savibhattesu (sī. ka.)] dhammesu, yaṃ seṭṭhaṃ tadupāgamiṃ.",
      "english": "",
      "sinhala": "",
      "paliTitle": ""
    },
    {
      "number": 1271,
      "pali": "‘‘Abhiññāpāramippatto, sotadhātu visodhitā; Tevijjo iddhipattomhi, cetopariyakovido.",
      "english": "",
      "sinhala": "",
      "paliTitle": ""
    },
    {
      "number": 1272,
      "pali": "‘‘Pucchāmi satthāramanomapaññaṃ, diṭṭheva dhamme yo vicikicchānaṃ chettā; Aggāḷave kālamakāsi bhikkhu, ñāto yasassī abhinibbutatto.",
      "english": "",
      "sinhala": "",
      "paliTitle": ""
    },
    {
      "number": 1273,
      "pali": "‘‘Nigrodhakappo iti tassa nāmaṃ, tayā kataṃ bhagavā brāhmaṇassa; So taṃ namassaṃ acari mutyapekho, āraddhavīriyo daḷhadhammadassī.",
      "english": "",
      "sinhala": "",
      "paliTitle": ""
    },
    {
      "number": 1274,
      "pali": "‘‘Taṃ sāvakaṃ sakka mayampi sabbe, aññātumicchāma samantacakkhu; Samavaṭṭhitā no savanāya sotā [hetuṃ (sī. syā.) suttanipātaṭṭhakathā passitabbā], tuvaṃ no satthā tvamanuttarosi’’.",
      "english": "",
      "sinhala": "",
      "paliTitle": ""
    },
    {
      "number": 1275,
      "pali": "Chinda no vicikicchaṃ brūhi metaṃ, parinibbutaṃ vedaya bhūripañña; Majjheva no bhāsa samantacakkhu, sakkova devāna sahassanetto.",
      "english": "",
      "sinhala": "",
      "paliTitle": ""
    },
    {
      "number": 1276,
      "pali": "‘‘Ye keci ganthā idha mohamaggā, aññāṇapakkhā vicikicchaṭhānā; Tathāgataṃ patvā na te bhavanti, cakkhuñhi etaṃ paramaṃ narānaṃ.",
      "english": "",
      "sinhala": "",
      "paliTitle": ""
    },
    {
      "number": 1277,
      "pali": "‘‘No ce hi jātu puriso kilese, vāto yathā abbhaghanaṃ vihāne; Tamovassa nivuto sabbaloko, jotimantopi na pabhāseyyuṃ [na jotimantopi narā tapeyyuṃ (su. ni. 350)].",
      "english": "",
      "sinhala": "",
      "paliTitle": ""
    },
    {
      "number": 1278,
      "pali": "‘‘Dhīrā ca pajjotakarā bhavanti, taṃ taṃ ahaṃ vīra tatheva maññe; Vipassinaṃ jānamupāgamimha, parisāsu no āvikarohi kappaṃ.",
      "english": "",
      "sinhala": "",
      "paliTitle": ""
    },
    {
      "number": 1279,
      "pali": "‘‘Khippaṃ giraṃ eraya vaggu vagguṃ, haṃsova paggayha saṇikaṃ nikūja; Bindussarena suvikappitena, sabbeva te ujjugatā suṇoma.",
      "english": "",
      "sinhala": "",
      "paliTitle": ""
    },
    {
      "number": 1280,
      "pali": "‘‘Pahīnajātimaraṇaṃ asesaṃ, niggayha dhonaṃ vadessāmi [paṭivediyāmi (sī. ka.)] dhammaṃ; Na kāmakāro hi [hoti (sī. ka.)] puthujjanānaṃ, saṅkheyyakāro ca [va (bahūsu)] tathāgatānaṃ.",
      "english": "",
      "sinhala": "",
      "paliTitle": ""
    },
    {
      "number": 1281,
      "pali": "‘‘Sampannaveyyākaraṇaṃ tavedaṃ, samujjupaññassa samuggahītaṃ; Ayamañjali pacchimo suppaṇāmito, mā mohayī jānamanomapañña.",
      "english": "",
      "sinhala": "",
      "paliTitle": ""
    },
    {
      "number": 1282,
      "pali": "‘‘Paroparaṃ ariyadhammaṃ viditvā, mā mohayī jānamanomavīriya; Vāriṃ yathā ghammani ghammatatto, vācābhikaṅkhāmi sutaṃ pavassa.",
      "english": "",
      "sinhala": "",
      "paliTitle": ""
    },
    {
      "number": 1283,
      "pali": "‘‘Yadatthikaṃ brahmacariyaṃ acarī, kappāyano kaccissataṃ amoghaṃ; Nibbāyi so ādu saupādiseso [anupādisesā (sī.), anupādiseso (ka.)], yathā vimutto ahu taṃ suṇoma.",
      "english": "",
      "sinhala": "",
      "paliTitle": ""
    },
    {
      "number": 1284,
      "pali": "‘‘‘Acchecchi taṇhaṃ idha nāmarūpe, (Iti bhagavā) kaṇhassa sotaṃ dīgharattānusayitaṃ; Atāri jātiṃ maraṇaṃ asesaṃ’, iccabravi bhagavā pañcaseṭṭho.",
      "english": "",
      "sinhala": "",
      "paliTitle": ""
    },
    {
      "number": 1285,
      "pali": "‘‘Esa sutvā pasīdāmi, vaco te isisattama; Amoghaṃ kira me puṭṭhaṃ, na maṃ vañcesi brāhmaṇo.",
      "english": "",
      "sinhala": "",
      "paliTitle": ""
    },
    {
      "number": 1286,
      "pali": "‘‘Yathā vādī tathā kārī, ahu buddhassa sāvako; Acchecchi maccuno jālaṃ, tataṃ māyāvino daḷhaṃ.",
      "english": "",
      "sinhala": "",
      "paliTitle": ""
    },
    {
      "number": 1287,
      "pali": "‘‘Addasa bhagavā ādiṃ, upādānassa kappiyo; Accagā vata kappāno, maccudheyyaṃ suduttaraṃ.",
      "english": "",
      "sinhala": "",
      "paliTitle": ""
    },
    {
      "number": 1288,
      "pali": "‘‘Taṃ devadevaṃ vandāmi, puttaṃ te dvipaduttama; Anujātaṃ mahāvīraṃ, nāgaṃ nāgassa orasa’’nti. Itthaṃ sudaṃ āyasmā vaṅgīso thero gāthāyo Abhāsitthāti. Mahānipāto niṭṭhito. Tatruddānaṃ – Sattatimhi nipātamhi, vaṅgīso paṭibhāṇavā; Ekova thero natthañño, gāthāyo ekasattatīti. Niṭṭhitā theragāthāyo. Tatruddānaṃ – Sahassaṃ honti tā gāthā, tīṇi saṭṭhisatāni ca; Therā ca dve satā saṭṭhi, cattāro ca pakāsitā. Sīhanādaṃ naditvāna, buddhaputtā anāsavā; Khemantaṃ pāpuṇitvāna, aggikhandhāva nibbutāti. Theragāthāpāḷi niṭṭhitā.",
      "english": "",
      "sinhala": "",
      "paliTitle": ""
    }
  ],
  "footer": {
    "pali": "",
    "english": "",
    "sinhala": ""
  }
}