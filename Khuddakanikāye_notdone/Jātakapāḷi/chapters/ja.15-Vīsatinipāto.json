{
  "id": "ja.15",
  "title": {
    "pali": "Vīsatinipāto",
    "english": "",
    "sinhala": ""
  },
  "sections": [
    {
      "number": 1,
      "pali": "Kuto nu āgacchasi dummavāsī [rummavāsī (sī. pī.)], otallako paṃsupisācakova; Saṅkāracoḷaṃ paṭimuñca [paṭimucca (sī. pī.)] kaṇṭhe, ko re tuvaṃ hosi [hohisi (sī. pī.)] adakkhiṇeyyo.",
      "english": "",
      "sinhala": "",
      "paliTitle": "497. Mātaṅgajātakaṃ (1)",
      "nipataTitle": "Vīsatinipāto"
    },
    {
      "number": 2,
      "pali": "Annaṃ tavedaṃ [tava idaṃ (ka. sī. pī.), tavayidaṃ (syā.)] pakataṃ yasassi, taṃ khajjare bhuñjare piyyare ca; Jānāsi maṃ tvaṃ paradattūpajīviṃ, uttiṭṭhapiṇḍaṃ labhataṃ sapāko.",
      "english": "",
      "sinhala": ""
    },
    {
      "number": 3,
      "pali": "Annaṃ mamedaṃ [mama idaṃ (ka. sī. pī.), mamayidaṃ (syā.)] pakataṃ brāhmaṇānaṃ, attatthāya saddahato mamedaṃ [mama idaṃ (ka. sī. pī.), mamayidaṃ (syā.)]; Apehi etto kimidhaṭṭhitosi, na mādisā tuyhaṃ dadanti jamma.",
      "english": "",
      "sinhala": ""
    },
    {
      "number": 4,
      "pali": "Thale ca ninne ca vapanti bījaṃ, anūpakhette phalamāsamānā [māsasānā (sī. pī.), māsiṃ samānā (syā.)]; Etāya saddhāya dadāhi dānaṃ, appeva ārādhaye dakkhiṇeyye.",
      "english": "",
      "sinhala": ""
    },
    {
      "number": 5,
      "pali": "Khettāni mayhaṃ viditāni loke, yesāhaṃ bījāni patiṭṭhapemi; Ye brāhmaṇā jātimantūpapannā, tānīdha khettāni supesalāni.",
      "english": "",
      "sinhala": ""
    },
    {
      "number": 6,
      "pali": "Jātimado ca atimānitā ca, lobho ca doso ca mado ca moho; Ete aguṇā yesu ca santi [yesu vasanti (sī. pī.)] sabbe, tānīdha khettāni apesalāni.",
      "english": "",
      "sinhala": ""
    },
    {
      "number": 7,
      "pali": "Jātimado ca atimānitā ca, lobho ca doso ca mado ca moho; Ete aguṇā yesu na santi sabbe, tānīdha khettāni supesalāni.",
      "english": "",
      "sinhala": ""
    },
    {
      "number": 8,
      "pali": "Kvettha gatā [kvattha gatā (syā.), kattheva bhaṭṭhā (pī.)] upajotiyo ca, upajjhāyo ca athavā gaṇḍakucchi [aṇḍakucchi (sī. syā. pī.)]; Imassa daṇḍañca vadhañca datvā, gale gahetvā khalayātha [galayātha (ka.)] jammaṃ.",
      "english": "",
      "sinhala": ""
    },
    {
      "number": 9,
      "pali": "Giriṃ nakhena khaṇasi, ayo dantehi [dantena (sī. pī.)] khādasi; Jātavedaṃ padahasi, yo isiṃ paribhāsasi.",
      "english": "",
      "sinhala": ""
    },
    {
      "number": 10,
      "pali": "Idaṃ vatvāna mātaṅgo, isi saccaparakkamo; Antalikkhasmiṃ pakkāmi [pakkami (ka.)], brāhmaṇānaṃ udikkhataṃ.",
      "english": "",
      "sinhala": ""
    },
    {
      "number": 11,
      "pali": "Āvellitaṃ [aveṭhitaṃ (sī. pī.)] piṭṭhito uttamaṅgaṃ, bāhuṃ [bāhaṃ (sī. pī.)] pasāreti akammaneyyaṃ [akampaneyyaṃ (ka.)]; Setāni akkhīni yathā matassa, ko me imaṃ puttamakāsi evaṃ.",
      "english": "",
      "sinhala": ""
    },
    {
      "number": 12,
      "pali": "Idhāgamā samaṇo dummavāsī, otallako paṃsupisācakova; Saṅkāracoḷaṃ paṭimuñca kaṇṭhe, so te imaṃ puttamakāsi evaṃ.",
      "english": "",
      "sinhala": ""
    },
    {
      "number": 13,
      "pali": "Katamaṃ disaṃ agamā bhūripañño, akkhātha me māṇavā etamatthaṃ; Gantvāna taṃ paṭikaremu accayaṃ, appeva naṃ putta labhemu jīvitaṃ.",
      "english": "",
      "sinhala": ""
    },
    {
      "number": 14,
      "pali": "Vehāyasaṃ agamā bhūripañño, pathaddhuno pannaraseva cando; Api cāpi so purimadisaṃ agacchi, saccappaṭiñño isi sādhurūpo.",
      "english": "",
      "sinhala": ""
    },
    {
      "number": 15,
      "pali": "Āvellitaṃ piṭṭhito uttamaṅgaṃ, bāhuṃ pasāreti akammaneyyaṃ; Setāni akkhīni yathā matassa, ko me imaṃ puttamakāsi evaṃ.",
      "english": "",
      "sinhala": ""
    },
    {
      "number": 16,
      "pali": "Yakkhā have santi mahānubhāvā, anvāgatā isayo sādhurūpā; Te duṭṭhacittaṃ kupitaṃ viditvā, yakkhā hi te puttamakaṃsu evaṃ.",
      "english": "",
      "sinhala": ""
    },
    {
      "number": 17,
      "pali": "Yakkhā ca me puttamakaṃsu evaṃ, tvaññeva me mā kuddho [kuddha (ka.)] brahmacāri; Tumheva [tuyheva (ka.)] pāde saraṇaṃ gatāsmi, anvāgatā puttasokena bhikkhu.",
      "english": "",
      "sinhala": ""
    },
    {
      "number": 18,
      "pali": "Tadeva hi etarahi ca mayhaṃ, manopadoso na mamatthi [mama natthi (pī.)] koci; Putto ca te vedamadena matto, atthaṃ na jānāti adhicca vede.",
      "english": "",
      "sinhala": ""
    },
    {
      "number": 19,
      "pali": "Addhā have bhikkhu muhuttakena, sammuyhateva purisassa saññā; Ekāparādhaṃ [etāparādhaṃ (ka.)] khama bhūripañña, na paṇḍitā kodhabalā bhavanti.",
      "english": "",
      "sinhala": ""
    },
    {
      "number": 20,
      "pali": "Idañca mayhaṃ uttiṭṭhapiṇḍaṃ, tava [natthi sī. pī. potthakesu] maṇḍabyo bhuñjatu appapañño; Yakkhā ca te naṃ [te puttaṃ (syā.)] na viheṭhayeyyuṃ, putto ca te hessati [hohiti (sī. pī.)] so arogo.",
      "english": "",
      "sinhala": ""
    },
    {
      "number": 21,
      "pali": "Maṇḍabya bālosi parittapañño, yo puññakhettānamakovidosi; Mahakkasāvesu dadāsi dānaṃ, kiliṭṭhakammesu asaññatesu.",
      "english": "",
      "sinhala": ""
    },
    {
      "number": 22,
      "pali": "Jaṭā ca kesā ajinā nivatthā, jarūdapānaṃva mukhaṃ parūḷhaṃ; Pajaṃ imaṃ passatha dummarūpaṃ [rummarūpiṃ (sī. pī.)], na jaṭājinaṃ tāyati appapaññaṃ.",
      "english": "",
      "sinhala": ""
    },
    {
      "number": 23,
      "pali": "Yesaṃ rāgo ca doso ca, avijjā ca virājitā; Khīṇāsavā arahanto, tesu dinnaṃ mahapphalanti. Mātaṅgajātakaṃ paṭhamaṃ.",
      "english": "",
      "sinhala": ""
    },
    {
      "number": 24,
      "pali": "Sabbaṃ narānaṃ saphalaṃ suciṇṇaṃ, na kammunā kiñcana moghamatthi; Passāmi sambhūtaṃ mahānubhāvaṃ, sakammunā puññaphalūpapannaṃ.",
      "english": "",
      "sinhala": "",
      "paliTitle": "498. Cittasambhūtajātakaṃ (2)"
    },
    {
      "number": 25,
      "pali": "Sabbaṃ narānaṃ saphalaṃ suciṇṇaṃ, na kammunā kiñcana moghamatthi; Kaccinnu cittassapi evamevaṃ, iddho mano tassa yathāpi mayhaṃ.",
      "english": "",
      "sinhala": ""
    },
    {
      "number": 26,
      "pali": "Sabbaṃ narānaṃ saphalaṃ suciṇṇaṃ, na kammunā kiñcana moghamatthi; Cittampi jānāhi [cittaṃ vijānāhi (sī. pī.)] tatheva deva, iddho mano tassa yathāpi tuyhaṃ.",
      "english": "",
      "sinhala": ""
    },
    {
      "number": 27,
      "pali": "Bhavaṃ nu citto sutamaññato te, udāhu te koci naṃ etadakkhā; Gāthā sugītā na mamatthi kaṅkhā, dadāmi te gāmavaraṃ satañca.",
      "english": "",
      "sinhala": ""
    },
    {
      "number": 28,
      "pali": "Na cāhaṃ citto sutamaññato me, isī ca me etamatthaṃ asaṃsi; ‘‘Gantvāna rañño paṭigāhi [paṭigāyi (syā. ka.), paṭigāya (?)] gāthaṃ, api te varaṃ attamano dadeyya’’ [api nu te varaṃ attamano dadeyya (syā.), api nu te attamano varaṃ dade (ka.)].",
      "english": "",
      "sinhala": ""
    },
    {
      "number": 29,
      "pali": "Yojentu ve rājarathe, sukate cittasibbane; Kacchaṃ nāgānaṃ bandhatha, gīveyyaṃ paṭimuñcatha.",
      "english": "",
      "sinhala": ""
    },
    {
      "number": 30,
      "pali": "Āhaññantu [āhaññare (syā.)] bherimudiṅgasaṅkhe [saṅkhā (syā.)], sīghāni yānāni ca yojayantu; Ajjevahaṃ assamaṃ taṃ gamissaṃ, yattheva dakkhissamisiṃ nisinnaṃ.",
      "english": "",
      "sinhala": ""
    },
    {
      "number": 31,
      "pali": "Suladdhalābho vata me ahosi, gāthā sugītā parisāya majjhe; Svāhaṃ isiṃ sīlavatūpapannaṃ, disvā patīto sumanohamasmi.",
      "english": "",
      "sinhala": ""
    },
    {
      "number": 32,
      "pali": "Āsanaṃ udakaṃ pajjaṃ, paṭiggaṇhātu no bhavaṃ; Agghe bhavantaṃ pucchāma, agghaṃ kurutu no bhavaṃ.",
      "english": "",
      "sinhala": ""
    },
    {
      "number": 33,
      "pali": "Rammañca te āvasathaṃ karontu, nārīgaṇehi paricārayassu; Karohi okāsamanuggahāya, ubhopi maṃ issariyaṃ karoma.",
      "english": "",
      "sinhala": ""
    },
    {
      "number": 34,
      "pali": "Disvā phalaṃ duccaritassa rāja, atho suciṇṇassa mahāvipākaṃ; Attānameva paṭisaṃyamissaṃ, na patthaye putta [puttaṃ (sī. pī.)] pasuṃ dhanaṃ vā.",
      "english": "",
      "sinhala": ""
    },
    {
      "number": 35,
      "pali": "Dasevimā vassadasā, maccānaṃ idha jīvitaṃ; Apattaññeva taṃ odhiṃ, naḷo chinnova sussati.",
      "english": "",
      "sinhala": ""
    },
    {
      "number": 36,
      "pali": "Tattha kā nandi kā khiḍḍā, kā ratī kā dhanesanā; Kiṃ me puttehi dārehi, rāja muttosmi bandhanā.",
      "english": "",
      "sinhala": ""
    },
    {
      "number": 37,
      "pali": "Sohaṃ evaṃ pajānāmi [so ahaṃ suppajānāmi (sī. pī.)], maccu me nappamajjati; Antakenādhipannassa, kā ratī kā dhanesanā.",
      "english": "",
      "sinhala": ""
    },
    {
      "number": 38,
      "pali": "Jāti narānaṃ adhamā janinda, caṇḍālayoni dvipadākaniṭṭhā [dipadākaniṭṭhā (sī. pī.)]; Sakehi kammehi supāpakehi, caṇḍālagabbhe [caṇḍāligabbhe (syā.)] avasimha pubbe.",
      "english": "",
      "sinhala": ""
    },
    {
      "number": 39,
      "pali": "Caṇḍālāhumha avantīsu, migā nerañjaraṃ pati; Ukkusā nammadātīre [rammadātīre (syā. ka.)], tyajja brāhmaṇakhattiyā.",
      "english": "",
      "sinhala": ""
    },
    {
      "number": 40,
      "pali": "Upanīyati jīvitamappamāyu, jarūpanītassa na santi tāṇā; Karohi pañcāla mameta [mameva (syā. ka.)] vākyaṃ, mākāsi kammāni dukkhudrayāni.",
      "english": "",
      "sinhala": ""
    },
    {
      "number": 41,
      "pali": "Upanīyati jīvitamappamāyu, jarūpanītassa na santi tāṇā; Karohi pañcāla mameta vākyaṃ, mākāsi kammāni dukkhapphalāni.",
      "english": "",
      "sinhala": ""
    },
    {
      "number": 42,
      "pali": "Upanīyati jīvitamappamāyu, jarūpanītassa na santi tāṇā; Karohi pañcāla mameta vākyaṃ, mākāsi kammāni rajassirāni.",
      "english": "",
      "sinhala": ""
    },
    {
      "number": 43,
      "pali": "Upanīyati jīvitamappamāyu, vaṇṇaṃ jarā hanti narassa jiyyato; Karohi pañcāla mameta vākyaṃ, mākāsi kammaṃ nirayūpapattiyā.",
      "english": "",
      "sinhala": ""
    },
    {
      "number": 44,
      "pali": "Addhā hi saccaṃ vacanaṃ tavetaṃ, yathā isī bhāsasi evametaṃ; Kāmā ca me santi anapparūpā, te duccajā mādisakena bhikkhu.",
      "english": "",
      "sinhala": ""
    },
    {
      "number": 45,
      "pali": "Nāgo yathā paṅkamajjhe byasanno, passaṃ thalaṃ nābhisambhoti gantuṃ; Evampahaṃ [evamahaṃ (syā.)] kāmapaṅke byasanno, na bhikkhuno maggamanubbajāmi.",
      "english": "",
      "sinhala": ""
    },
    {
      "number": 46,
      "pali": "Yathāpi mātā ca pitā ca puttaṃ, anusāsare kinti sukhī bhaveyya; Evampi maṃ tvaṃ anusāsa bhante, yathā ciraṃ [yamācaraṃ (sī. pī. ka. aṭṭha.)] pecca sukhī bhaveyyaṃ.",
      "english": "",
      "sinhala": ""
    },
    {
      "number": 47,
      "pali": "No ce tuvaṃ ussahase janinda, kāme ime mānusake pahātuṃ; Dhammiṃ [dhammaṃ (sī. pī.)] baliṃ paṭṭhapayassu rāja, adhammakāro tava [adhammakāro ca te (sī. syā. pī.)] māhu raṭṭhe.",
      "english": "",
      "sinhala": ""
    },
    {
      "number": 48,
      "pali": "Dūtā vidhāvantu disā catasso, nimantakā samaṇabrāhmaṇānaṃ; Te annapānena upaṭṭhahassu, vatthena senāsanapaccayena ca.",
      "english": "",
      "sinhala": ""
    },
    {
      "number": 49,
      "pali": "Annena pānena pasannacitto, santappaya samaṇabrāhmaṇe ca; Datvā ca bhutvā ca yathānubhāvaṃ, anindito saggamupehi [mupeti (pī. ka.)] ṭhānaṃ.",
      "english": "",
      "sinhala": ""
    },
    {
      "number": 50,
      "pali": "Sace ca taṃ rāja mado saheyya, nārīgaṇehi paricārayantaṃ; Imameva gāthaṃ manasī karohi, bhāsesi [bhāsehi (syā. pī. ka.)] cenaṃ parisāya majjhe.",
      "english": "",
      "sinhala": ""
    },
    {
      "number": 51,
      "pali": "Abbhokāsasayo jantu, vajantyā khīrapāyito; Parikiṇṇo suvānehi [supinehi (sī. pī.)], svājja rājāti vuccatīti. Cittasambhūtajātakaṃ dutiyaṃ.",
      "english": "",
      "sinhala": ""
    },
    {
      "number": 52,
      "pali": "Dūre apassaṃ therova, cakkhuṃ yācitumāgato; Ekanettā bhavissāma, cakkhuṃ me dehi yācito.",
      "english": "",
      "sinhala": "",
      "paliTitle": "499. Sivijātakaṃ (3)"
    },
    {
      "number": 53,
      "pali": "Kenānusiṭṭho idha māgatosi, vanibbaka [vaṇibbaka (sī.)] cakkhupathāni yācituṃ; Suduccajaṃ yācasi uttamaṅgaṃ, yamāhu nettaṃ purisena duccajaṃ.",
      "english": "",
      "sinhala": ""
    },
    {
      "number": 54,
      "pali": "Yamāhu devesu sujampatīti, maghavāti naṃ āhu manussaloke; Tenānusiṭṭho idha māgatosmi, vanibbako cakkhupathāni yācituṃ.",
      "english": "",
      "sinhala": ""
    },
    {
      "number": 55,
      "pali": "Vanibbato [vanibbako (syā. pī.)] mayha vaniṃ [vanaṃ (ka.), vaṇiṃ (sī. syā. pī.)] anuttaraṃ, dadāhi te cakkhupathāni yācito; Dadāhi me cakkhupathaṃ anuttaraṃ, yamāhu nettaṃ purisena duccajaṃ.",
      "english": "",
      "sinhala": ""
    },
    {
      "number": 56,
      "pali": "Yena atthena āgacchi [āgañchi (sī. pī.)], yamatthamabhipatthayaṃ; Te te ijjhantu saṅkappā, labha cakkhūni brāhmaṇa.",
      "english": "",
      "sinhala": ""
    },
    {
      "number": 57,
      "pali": "Ekaṃ te yācamānassa, ubhayāni dadāmahaṃ; Sa cakkhumā gaccha janassa pekkhato, yadicchase tvaṃ tadate samijjhatu.",
      "english": "",
      "sinhala": ""
    },
    {
      "number": 58,
      "pali": "Mā no deva adā cakkhuṃ, mā no sabbe parākari [parakkari (syā. ka. aṭṭha.), parikkari (ka.) pari + ā + kari = parākari]; Dhanaṃ dehi mahārāja, muttā veḷuriyā bahū.",
      "english": "",
      "sinhala": ""
    },
    {
      "number": 59,
      "pali": "Yutte deva rathe dehi, ājānīye calaṅkate; Nāge dehi mahārāja, hemakappanavāsase.",
      "english": "",
      "sinhala": ""
    },
    {
      "number": 60,
      "pali": "Yathā taṃ sivayo [sīviyo (syā.)] sabbe, sayoggā sarathā sadā; Samantā parikireyyuṃ [parikareyyuṃ (syā. pī.)], evaṃ dehi rathesabha.",
      "english": "",
      "sinhala": ""
    },
    {
      "number": 61,
      "pali": "Yo ve dassanti vatvāna, adāne kurute mano; Bhūmyaṃ [bhūmyā (sī. pī.)] so patitaṃ pāsaṃ, gīvāyaṃ paṭimuñcati.",
      "english": "",
      "sinhala": ""
    },
    {
      "number": 62,
      "pali": "Yo ve dassanti vatvāna, adāne kurute mano; Pāpā pāpataro hoti, sampatto yamasādhanaṃ.",
      "english": "",
      "sinhala": ""
    },
    {
      "number": 63,
      "pali": "Yañhi yāce tañhi dade, yaṃ na yāce na taṃ dade; Svāhaṃ tameva dassāmi, yaṃ maṃ yācati brāhmaṇo.",
      "english": "",
      "sinhala": ""
    },
    {
      "number": 64,
      "pali": "Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi; Kathañhi rājā sivinaṃ anuttaro, cakkhūni dajjā paralokahetu.",
      "english": "",
      "sinhala": ""
    },
    {
      "number": 65,
      "pali": "Na vāhametaṃ yasasā dadāmi, na puttamicche na dhanaṃ na raṭṭhaṃ; Satañca dhammo carito purāṇo, icceva dāne ramate mano mama [mamaṃ (sī. pī.)].",
      "english": "",
      "sinhala": ""
    },
    {
      "number": 66,
      "pali": "Sakhā ca mitto ca mamāsi sīvika [sīvaka (sī. pī.)], susikkhito sādhu karohi me vaco; Uddharitvā [uddhatva (sī.), laddha tvaṃ (pī.)] cakkhūni mamaṃ jigīsato, hatthesu ṭhapehi [āvesi (sī.)] vanibbakassa.",
      "english": "",
      "sinhala": ""
    },
    {
      "number": 67,
      "pali": "Codito sivirājena, siviko vacanaṅkaro; Rañño cakkhūnuddharitvā [cakkhūni uddhatvā (sī. pī.)], brāhmaṇassūpanāmayi; Sacakkhu brāhmaṇo āsi, andho rājā upāvisi.",
      "english": "",
      "sinhala": ""
    },
    {
      "number": 68,
      "pali": "Tato so katipāhassa, uparūḷhesu cakkhusu; Sūtaṃ āmantayī rājā, sivīnaṃ raṭṭhavaḍḍhano.",
      "english": "",
      "sinhala": ""
    },
    {
      "number": 69,
      "pali": "Yojehi sārathi yānaṃ, yuttañca paṭivedaya; Uyyānabhūmiṃ gacchāma, pokkharañño vanāni ca.",
      "english": "",
      "sinhala": ""
    },
    {
      "number": 70,
      "pali": "So ca pokkharaṇītīre [pokkharaṇiyā tīre (sī. pī.)], pallaṅkena upāvisi; Tassa sakko pāturahu, devarājā sujampati.",
      "english": "",
      "sinhala": ""
    },
    {
      "number": 71,
      "pali": "Sakkohamasmi devindo, āgatosmi tavantike; Varaṃ varassu rājīsi, yaṃ kiñci manasicchasi.",
      "english": "",
      "sinhala": ""
    },
    {
      "number": 72,
      "pali": "Pahūtaṃ me dhanaṃ sakka, balaṃ koso canappako; Andhassa me sato dāni, maraṇaññeva ruccati.",
      "english": "",
      "sinhala": ""
    },
    {
      "number": 73,
      "pali": "Yāni saccāni dvipadinda, tāni bhāsassu khattiya; Saccaṃ te bhaṇamānassa, puna cakkhu bhavissati.",
      "english": "",
      "sinhala": ""
    },
    {
      "number": 74,
      "pali": "Ye maṃ yācitumāyanti, nānāgottā vanibbakā; Yopi maṃ yācate tattha, sopi me manaso piyo; Etena saccavajjena, cakkhu me upapajjatha.",
      "english": "",
      "sinhala": ""
    },
    {
      "number": 75,
      "pali": "Yaṃ maṃ so yācituṃ āgā, dehi cakkhunti brāhmaṇo; Tassa cakkhūni pādāsiṃ, brāhmaṇassa vanibbato [vaṇibbino (sī.), vanibbino (pī.)].",
      "english": "",
      "sinhala": ""
    },
    {
      "number": 76,
      "pali": "Bhiyyo maṃ āvisī pīti, somanassañcanappakaṃ; Etena saccavajjena, dutiyaṃ me upapajjatha.",
      "english": "",
      "sinhala": ""
    },
    {
      "number": 77,
      "pali": "Dhammena bhāsitā gāthā, sivīnaṃ raṭṭhavaḍḍhana; Etāni tava nettāni, dibbāni paṭidissare.",
      "english": "",
      "sinhala": ""
    },
    {
      "number": 78,
      "pali": "Tirokuṭṭaṃ tiroselaṃ, samatiggayha pabbataṃ; Samantā yojanasataṃ, dassanaṃ anubhontu te.",
      "english": "",
      "sinhala": ""
    },
    {
      "number": 79,
      "pali": "Ko nīdha vittaṃ na dadeyya yācito, api visiṭṭhaṃ supiyampi attano; Tadiṅgha sabbe sivayo samāgatā, dibbāni nettāni mamajja passatha.",
      "english": "",
      "sinhala": ""
    },
    {
      "number": 80,
      "pali": "Tirokuṭṭaṃ tiroselaṃ, samatiggayha pabbataṃ; Samantā yojanasataṃ, dassanaṃ anubhonti me.",
      "english": "",
      "sinhala": ""
    },
    {
      "number": 81,
      "pali": "Na cāgamattā paramatthi kiñci, maccānaṃ idha jīvite; Datvāna mānusaṃ [datvā mānusakaṃ (sī.)] cakkhuṃ, laddhaṃ me [me iti padaṃ natthi sī. potthake] cakkhuṃ amānusaṃ.",
      "english": "",
      "sinhala": ""
    },
    {
      "number": 82,
      "pali": "Etampi disvā sivayo, detha dānāni bhuñjatha; Datvā ca bhutvā ca yathānubhāvaṃ, aninditā saggamupetha ṭhānanti. Sivijātakaṃ tatiyaṃ.",
      "english": "",
      "sinhala": ""
    },
    {
      "number": 83,
      "pali": "Paññāyupetaṃ siriyā vihīnaṃ, yasassinaṃ vāpi apetapaññaṃ; Pucchāmi taṃ senaka etamatthaṃ, kamettha seyyo kusalā vadanti.",
      "english": "",
      "sinhala": "",
      "paliTitle": "500. Sirīmantajātakaṃ (4)"
    },
    {
      "number": 84,
      "pali": "Dhīrā ca bālā ca have janinda, sippūpapannā ca asippino ca; Sujātimantopi ajātimassa, yasassino pesakarā [pessakarā (sī. pī.)] bhavanti; Etampi disvāna ahaṃ vadāmi, pañño nihīno sirīmāva [sirimāva (sī. syā. pī.)] seyyo.",
      "english": "",
      "sinhala": ""
    },
    {
      "number": 85,
      "pali": "Tuvampi pucchāmi anomapañña, mahosadha kevaladhammadassi; Bālaṃ yasassiṃ paṇḍitaṃ appabhogaṃ, kamettha seyyo kusalā vadanti.",
      "english": "",
      "sinhala": ""
    },
    {
      "number": 86,
      "pali": "Pāpāni kammāni karoti bālo [karonti bālā (syā. ka.)], idhameva [idameva (syā. ka. aṭṭha.), imameva (ka.)] seyyo iti maññamāno [maññamānā (syā. ka.)]; Idhalokadassī paralokamadassī, ubhayattha bālo kalimaggahesi; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 87,
      "pali": "Na sippametaṃ vidadhāti bhogaṃ, na bandhuvā [na bandhavā (sī. syā. ka.)] na sarīravaṇṇo yo [na sarīrāvakāso (sī. syā. pī.)]; Passeḷamūgaṃ sukhamedhamānaṃ, sirī hi naṃ bhajate goravindaṃ [gorimandaṃ (sī. pī.)]; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 88,
      "pali": "Laddhā sukhaṃ majjati appapañño, dukkhena phuṭṭhopi pamohameti; Āgantunā dukkhasukhena phuṭṭho, pavedhati vāricarova ghamme; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 89,
      "pali": "Dumaṃ yathā sāduphalaṃ araññe, samantato samabhisaranti [samabhicaranti (sī. pī.)] pakkhī; Evampi aḍḍhaṃ sadhanaṃ sabhogaṃ, bahujjano bhajati atthahetu; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 90,
      "pali": "Na sādhu balavā bālo, sāhasā vindate dhanaṃ; Kandantametaṃ dummedhaṃ, kaḍḍhanti nirayaṃ bhusaṃ; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 91,
      "pali": "Yā kāci najjo gaṅgamabhissavanti, sabbāva tā nāmagottaṃ jahanti; Gaṅgā samuddaṃ paṭipajjamānā, na khāyate iddhiṃ paññopi loke [iddhiparo hi loke (ka. sī. syā.), iddhiparo hi loko (sī. pī. aṭṭha.)]; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 92,
      "pali": "Yametamakkhā udadhiṃ mahantaṃ, savanti najjo sabbakālamasaṅkhyaṃ; So sāgaro niccamuḷāravego, velaṃ na acceti mahāsamuddo.",
      "english": "",
      "sinhala": ""
    },
    {
      "number": 93,
      "pali": "Evampi bālassa pajappitāni, paññaṃ na acceti sirī kadāci; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 94,
      "pali": "Asaññato cepi paresamatthaṃ, bhaṇāti sandhānagato [saṇṭhānagato (syā. pī.), santhānagato (sī.)] yasassī; Tasseva taṃ rūhati ñātimajjhe, sirī hi naṃ [sirihīnaṃ (sī. ka.), sirīhīnaṃ (syā. pī.)] kārayate na paññā [na pañño (sī.), na paññaṃ (syā. ka.)]; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 95,
      "pali": "Parassa vā attano vāpi hetu, bālo musā bhāsati appapañño; So nindito hoti sabhāya majjhe, pacchāpi [peccampi (sī. pī.), peccāpi (?)] so duggatigāmī hoti; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 96,
      "pali": "Atthampi ce bhāsati bhūripañño, anāḷhiyo [anālayo (pī.)] appadhano daliddo; Na tassa taṃ rūhati ñātimajjhe, sirī ca paññāṇavato na hoti; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 97,
      "pali": "Parassa vā attano vāpi hetu, na bhāsati alikaṃ bhūripañño; So pūjito hoti sabhāya majjhe, pacchāpi so suggatigāmī hoti; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 98,
      "pali": "Hatthī gavassā maṇikuṇḍalā ca, thiyo ca iddhesu kulesu jātā; Sabbāva tā upabhogā bhavanti, iddhassa posassa aniddhimanto; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 99,
      "pali": "Asaṃvihitakammantaṃ, bālaṃ dummedhamantinaṃ; Sirī jahati dummedhaṃ, jiṇṇaṃva urago tacaṃ; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 100,
      "pali": "Pañca paṇḍitā mayaṃ bhaddante, sabbe pañjalikā upaṭṭhitā; Tvaṃ no abhibhuyya issarosi, sakkova bhūtapati devarājā; Etampi disvāna ahaṃ vadāmi, pañño nihīno sirīmāva seyyo.",
      "english": "",
      "sinhala": ""
    },
    {
      "number": 101,
      "pali": "Dāsova paññassa yasassi bālo, atthesu jātesu tathāvidhesu; Yaṃ paṇḍito nipuṇaṃ saṃvidheti, sammohamāpajjati tattha bālo; Etampi disvāna ahaṃ vadāmi, paññova seyyo na yasassi bālo.",
      "english": "",
      "sinhala": ""
    },
    {
      "number": 102,
      "pali": "Addhā hi paññāva sataṃ pasatthā, kantā sirī bhogaratā manussā; Ñāṇañca buddhānamatulyarūpaṃ, paññaṃ na acceti sirī kadāci.",
      "english": "",
      "sinhala": ""
    },
    {
      "number": 103,
      "pali": "Yaṃ taṃ apucchimha akittayī no, mahosadha kevaladhammadassī; Gavaṃ sahassaṃ usabhañca nāgaṃ, ājaññayutte ca rathe dasa ime; Pañhassa veyyākaraṇena tuṭṭho, dadāmi te gāmavarāni soḷasāti. Sirīmantajātakaṃ [sirimandajātakaṃ (sī. syā. pī.)] catutthaṃ.",
      "english": "",
      "sinhala": ""
    },
    {
      "number": 104,
      "pali": "Ete yūthā patiyanti, bhītā maraṇassa [maraṇā (syā. pī.), maraṇa (ka.)] cittaka; Gaccha tuvampi mākaṅkhi, jīvissanti tayā saha.",
      "english": "",
      "sinhala": "",
      "paliTitle": "501. Rohaṇamigajātakaṃ (5)"
    },
    {
      "number": 105,
      "pali": "Nāhaṃ rohaṇa [rohanta (sī. pī.), rohana (syā.)] gacchāmi, hadayaṃ me avakassati; Na taṃ ahaṃ jahissāmi, idha hissāmi jīvitaṃ.",
      "english": "",
      "sinhala": ""
    },
    {
      "number": 106,
      "pali": "Te hi nūna marissanti, andhā apariṇāyakā; Gaccha tuvampi mākaṅkhi, jīvissanti tayā saha.",
      "english": "",
      "sinhala": ""
    },
    {
      "number": 107,
      "pali": "Nāhaṃ rohaṇa gacchāmi, hadayaṃ me avakassati; Na taṃ baddhaṃ [bandhaṃ (ka.)] jahissāmi, idha hissāmi jīvitaṃ.",
      "english": "",
      "sinhala": ""
    },
    {
      "number": 108,
      "pali": "Gaccha bhīru palāyassu, kūṭe baddhosmi āyase; Gaccha tuvampi mākaṅkhi, jīvissanti tayā saha.",
      "english": "",
      "sinhala": ""
    },
    {
      "number": 109,
      "pali": "Nāhaṃ rohaṇa gacchāmi, hadayaṃ me avakassati; Na taṃ ahaṃ jahissāmi, idha hissāmi jīvitaṃ.",
      "english": "",
      "sinhala": ""
    },
    {
      "number": 110,
      "pali": "Te hi nūna marissanti, andhā apariṇāyakā; Gaccha tuvampi mākaṅkhi, jīvissanti tayā saha.",
      "english": "",
      "sinhala": ""
    },
    {
      "number": 111,
      "pali": "Nāhaṃ rohaṇa gacchāmi, hadayaṃ me avakassati; Na taṃ baddhaṃ jahissāmi, idha hissāmi jīvitaṃ.",
      "english": "",
      "sinhala": ""
    },
    {
      "number": 112,
      "pali": "Ayaṃ so luddako eti, luddarūpo [ruddarūpo (sī. pī.)] sahāvudho; Yo no vadhissati ajja, usunā sattiyā api [mapi (sī. syā. pī.)].",
      "english": "",
      "sinhala": ""
    },
    {
      "number": 113,
      "pali": "Sā muhuttaṃ palāyitvā, bhayaṭṭā [bhayaṭṭhā (pī.)] bhayatajjitā; Sudukkaraṃ akarā bhīru, maraṇāyūpanivattatha.",
      "english": "",
      "sinhala": ""
    },
    {
      "number": 114,
      "pali": "Kinnu teme migā honti, muttā baddhaṃ upāsare; Na taṃ cajitumicchanti, jīvitassapi kāraṇā.",
      "english": "",
      "sinhala": ""
    },
    {
      "number": 115,
      "pali": "Bhātaro honti me ludda, sodariyā ekamātukā; Na maṃ cajitumicchanti, jīvitassapi kāraṇā.",
      "english": "",
      "sinhala": ""
    },
    {
      "number": 116,
      "pali": "Te hi nūna marissanti, andhā apariṇāyakā; Pañcannaṃ jīvitaṃ dehi, bhātaraṃ muñca luddaka.",
      "english": "",
      "sinhala": ""
    },
    {
      "number": 117,
      "pali": "So vo ahaṃ pamokkhāmi, mātāpettibharaṃ migaṃ; Nandantu mātāpitaro, muttaṃ disvā mahāmigaṃ.",
      "english": "",
      "sinhala": ""
    },
    {
      "number": 118,
      "pali": "Evaṃ luddaka nandassu, saha sabbehi ñātibhi; Yathāhamajja nandāmi, muttaṃ disvā mahāmigaṃ.",
      "english": "",
      "sinhala": ""
    },
    {
      "number": 119,
      "pali": "Kathaṃ tvaṃ pamokkho [kathaṃ pamokkho (sī. pī.), kathaṃ te parokkho (?)] āsi, upanītasmi jīvite; Kathaṃ putta amocesi, kūṭapāsamha luddako.",
      "english": "",
      "sinhala": ""
    },
    {
      "number": 120,
      "pali": "Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ; Subhāsitāhi vācāhi, cittako maṃ amocayi.",
      "english": "",
      "sinhala": ""
    },
    {
      "number": 121,
      "pali": "Bhaṇaṃ kaṇṇasukhaṃ vācaṃ, hadayaṅgaṃ hadayassitaṃ; Subhāsitāhi vācāhi, sutanā maṃ amocayi.",
      "english": "",
      "sinhala": ""
    },
    {
      "number": 122,
      "pali": "Sutvā kaṇṇasukhaṃ vācaṃ, hadayaṅgaṃ hadayassitaṃ; Subhāsitāni sutvāna, luddako maṃ amocayi.",
      "english": "",
      "sinhala": ""
    },
    {
      "number": 123,
      "pali": "Evaṃ ānandito hotu, saha dārehi luddako; Yathā mayajja nandāma, disvā rohaṇamāgataṃ.",
      "english": "",
      "sinhala": ""
    },
    {
      "number": 124,
      "pali": "Nanu tvaṃ avaca [avacā (sī. pī.)] ludda, ‘‘migacammāni āhariṃ’’; Atha kena nu vaṇṇena, migacammāni nāhari.",
      "english": "",
      "sinhala": ""
    },
    {
      "number": 125,
      "pali": "Āgamā ceva hatthatthaṃ, kūṭapāsañca so migo; Abajjhi taṃ [abajjhi tañca (pī.)] migarājaṃ, tañca muttā upāsare.",
      "english": "",
      "sinhala": ""
    },
    {
      "number": 126,
      "pali": "Tassa me ahu saṃvego, abbhuto lomahaṃsano; Imañcāhaṃ migaṃ haññe, ajja hissāmi jīvitaṃ.",
      "english": "",
      "sinhala": ""
    },
    {
      "number": 127,
      "pali": "Kīdisā te migā ludda, kīdisā dhammikā migā; Kathaṃvaṇṇā kathaṃsīlā, bāḷhaṃ kho ne pasaṃsasi.",
      "english": "",
      "sinhala": ""
    },
    {
      "number": 128,
      "pali": "Odātasiṅgā sucivāḷā, jātarūpatacūpamā; Pādā lohitakā tesaṃ, añjitakkhā manoramā.",
      "english": "",
      "sinhala": ""
    },
    {
      "number": 129,
      "pali": "Edisā te migā deva, edisā dhammikā migā; Mātāpettibharā deva, na te so abhihārituṃ [abhihārayuṃ (ka. sī.), abhihārayiṃ (syā.), abhihārayaṃ (pī.)].",
      "english": "",
      "sinhala": ""
    },
    {
      "number": 130,
      "pali": "Dammi nikkhasataṃ ludda, thūlañca maṇikuṇḍalaṃ; Catussadañca [caturassañca (syā. ka.)] pallaṅkaṃ, umāpupphasarinnibhaṃ [ummāpupphasirinnibhaṃ (sī. syā. pī. ka.)].",
      "english": "",
      "sinhala": ""
    },
    {
      "number": 131,
      "pali": "Dve ca sādisiyo bhariyā, usabhañca gavaṃ sataṃ; Dhammena rajjaṃ kāressaṃ, bahukāro mesi luddaka.",
      "english": "",
      "sinhala": ""
    },
    {
      "number": 132,
      "pali": "Kasivāṇijjā [kasī vaṇijjā (sī. syā. pī.)] iṇadānaṃ, uñchācariyā ca luddaka; Etena dāraṃ posehi, mā pāpaṃ akarī punāti [akarā punanti (ka. sī. pī.)]. Rohaṇamigajātakaṃ [rohantamigajātakaṃ (sī. pī.)] pañcamaṃ.",
      "english": "",
      "sinhala": ""
    },
    {
      "number": 133,
      "pali": "Ete haṃsā pakkamanti, vakkaṅgā bhayameritā; Harittaca hemavaṇṇa, kāmaṃ sumukha pakkama.",
      "english": "",
      "sinhala": "",
      "paliTitle": "502. Cūḷahaṃsajātakaṃ (6)"
    },
    {
      "number": 134,
      "pali": "Ohāya maṃ ñātigaṇā, ekaṃ pāsavasaṃ gataṃ; Anapekkhamānā [nāpekkhamānā (ka.)] gacchanti, kiṃ eso avahiyyasi.",
      "english": "",
      "sinhala": ""
    },
    {
      "number": 135,
      "pali": "Pateva patataṃ seṭṭha, natthi baddhe sahāyatā [sahāyakā (syā.)]; Mā anīghāya hāpesi, kāmaṃ sumukha pakkama.",
      "english": "",
      "sinhala": ""
    },
    {
      "number": 136,
      "pali": "Nāhaṃ ‘‘dukkhapareto’’ti [dukkhaparetopi (ka.)], dhataraṭṭha tuvaṃ [tavaṃ (sī. pī.)] jahe; Jīvitaṃ maraṇaṃ vā me, tayā saddhiṃ bhavissati.",
      "english": "",
      "sinhala": ""
    },
    {
      "number": 137,
      "pali": "Etadariyassa kalyāṇaṃ, yaṃ tvaṃ sumukha bhāsasi; Tañca vīmaṃsamānohaṃ, ‘‘patatetaṃ’’ avassajiṃ.",
      "english": "",
      "sinhala": ""
    },
    {
      "number": 138,
      "pali": "Apadena padaṃ yāti, antalikkhacaro [antalikkhe caro (sī. pī.)] dijo; Ārā pāsaṃ na bujjhi tvaṃ, haṃsānaṃ pavaruttama [pavaruttamo (ka. sī. pī.)].",
      "english": "",
      "sinhala": ""
    },
    {
      "number": 139,
      "pali": "Yadā parābhavo hoti, poso jīvitasaṅkhaye; Atha jālañca pāsañca, āsajjāpi na bujjhati.",
      "english": "",
      "sinhala": ""
    },
    {
      "number": 140,
      "pali": "Ete haṃsā pakkamanti, vakkaṅgā bhayameritā; Harittaca hemavaṇṇa, tvaññeva [tvañca taṃ (sī.), tvañca (pī.)] avahiyyasi.",
      "english": "",
      "sinhala": ""
    },
    {
      "number": 141,
      "pali": "Ete bhutvā ca pitvā ca, pakkamanti vihaṅgamā; Anapekkhamānā vakkaṅgā, tvaññeveko upāsasi.",
      "english": "",
      "sinhala": ""
    },
    {
      "number": 142,
      "pali": "Kinnu tyāyaṃ [tāyaṃ (sī. syā. pī.)] dijo hoti, mutto baddhaṃ upāsasi; Ohāya sakuṇā yanti, kiṃ eko avahiyyasi.",
      "english": "",
      "sinhala": ""
    },
    {
      "number": 143,
      "pali": "Rājā me so dijo mitto, sakhā pāṇasamo ca me; Neva naṃ vijahissāmi, yāva kālassa pariyāyaṃ.",
      "english": "",
      "sinhala": ""
    },
    {
      "number": 144,
      "pali": "Yo ca tvaṃ sakhino hetu, pāṇaṃ cajitumicchasi; So te sahāyaṃ muñcāmi, hotu rājā tavānugo.",
      "english": "",
      "sinhala": ""
    },
    {
      "number": 145,
      "pali": "Evaṃ luddaka nandassu, saha sabbehi ñātibhi; Yathāhamajja nandāmi, disvā muttaṃ dijādhipaṃ.",
      "english": "",
      "sinhala": ""
    },
    {
      "number": 146,
      "pali": "Kaccinnu bhoto kusalaṃ, kacci bhoto anāmayaṃ; Kacci raṭṭhamidaṃ phītaṃ, dhammena manusāsasi.",
      "english": "",
      "sinhala": ""
    },
    {
      "number": 147,
      "pali": "Kusalañceva me haṃsa, atho haṃsa anāmayaṃ; Atho raṭṭhamidaṃ phītaṃ, dhammena manusāsahaṃ.",
      "english": "",
      "sinhala": ""
    },
    {
      "number": 148,
      "pali": "Kacci bhoto amaccesu, doso koci na vijjati; Kacci ārā amittā te, chāyā dakkhiṇatoriva.",
      "english": "",
      "sinhala": ""
    },
    {
      "number": 149,
      "pali": "Athopi me amaccesu, doso koci na vijjati; Atho ārā amittā me, chāyā dakkhiṇatoriva.",
      "english": "",
      "sinhala": ""
    },
    {
      "number": 150,
      "pali": "Kacci te sādisī bhariyā, assavā piyabhāṇinī; Puttarūpayasūpetā, tava chandavasānugā.",
      "english": "",
      "sinhala": ""
    },
    {
      "number": 151,
      "pali": "Atho me sādisī bhariyā, assavā piyabhāṇinī; Puttarūpayasūpetā, mama chandavasānugā.",
      "english": "",
      "sinhala": ""
    },
    {
      "number": 152,
      "pali": "Kacci te bahavo puttā, sujātā raṭṭhavaḍḍhana; Paññājavena sampannā, sammodanti tato tato.",
      "english": "",
      "sinhala": ""
    },
    {
      "number": 153,
      "pali": "Satameko ca me puttā, dhataraṭṭha mayā sutā; Tesaṃ tvaṃ kiccamakkhāhi, nāvarujjhanti [nāvarajjhanti (ka. sī. pī.)] te vaco.",
      "english": "",
      "sinhala": ""
    },
    {
      "number": 154,
      "pali": "Upapannopi ce hoti, jātiyā vinayena vā; Atha pacchā kurute yogaṃ, kicche [kicce (sī. syā. pī.)] āpāsu [āvāsu (syā.), āpadāsu (ka.)] sīdati.",
      "english": "",
      "sinhala": ""
    },
    {
      "number": 155,
      "pali": "Tassa saṃhīrapaññassa, vivaro jāyate mahā; Rattimandhova [nattamandhova (sī. pī.)] rūpāni, thūlāni manupassati.",
      "english": "",
      "sinhala": ""
    },
    {
      "number": 156,
      "pali": "Asāre sārayogaññū, matiṃ na tveva vindati; Sarabhova giriduggasmiṃ, antarāyeva sīdati.",
      "english": "",
      "sinhala": ""
    },
    {
      "number": 157,
      "pali": "Hīnajaccopi ce hoti, uṭṭhātā dhitimā naro; Ācārasīlasampanno, nise aggīva bhāsati.",
      "english": "",
      "sinhala": ""
    },
    {
      "number": 158,
      "pali": "Etaṃ me upamaṃ katvā, putte vijjāsu vācaya [ṭhāpasa (syā. ka.)]; Saṃvirūḷhetha medhāvī, khette bījaṃva [khettabījaṃva (sī. pī.)] vuṭṭhiyāti. Cūḷahaṃsajātakaṃ chaṭṭhaṃ.",
      "english": "",
      "sinhala": ""
    },
    {
      "number": 159,
      "pali": "Migaluddo mahārājā, pañcālānaṃ rathesabho; Nikkhanto saha senāya, ogaṇo vanamāgamā.",
      "english": "",
      "sinhala": "",
      "paliTitle": "503. Sattigumbajātakaṃ (7)"
    },
    {
      "number": 160,
      "pali": "Tatthaddasā araññasmiṃ, takkarānaṃ kuṭiṃ kataṃ; Tassā [tasmā (syā. pī. ka.)] kuṭiyā nikkhamma, suvo luddāni bhāsati.",
      "english": "",
      "sinhala": ""
    },
    {
      "number": 161,
      "pali": "Sampannavāhano poso, yuvā sammaṭṭhakuṇḍalo [kuṇḍalī (syā. ka.)]; Sobhati lohituṇhīso, divā sūriyova bhāsati.",
      "english": "",
      "sinhala": ""
    },
    {
      "number": 162,
      "pali": "Majjhanhike [majjhantike (sabbattha)] sampatike, sutto rājā sasārathi; Handassābharaṇaṃ sabbaṃ, gaṇhāma sāhasā [sahasā (sī. syā. pī.)] mayaṃ.",
      "english": "",
      "sinhala": ""
    },
    {
      "number": 163,
      "pali": "Nisīthepi raho dāni, sutto rājā sasārathi; Ādāya vatthaṃ maṇikuṇḍalañca, hantvāna sākhāhi avattharāma.",
      "english": "",
      "sinhala": ""
    },
    {
      "number": 164,
      "pali": "Kinnu ummattarūpova, sattigumba pabhāsasi; Durāsadā hi rājāno, aggi pajjalito yathā.",
      "english": "",
      "sinhala": ""
    },
    {
      "number": 165,
      "pali": "Atha tvaṃ patikolamba, matto thullāni gajjasi; Mātari mayhaṃ naggāya, kinnu tvaṃ vijigucchase.",
      "english": "",
      "sinhala": ""
    },
    {
      "number": 166,
      "pali": "Uṭṭhehi samma taramāno, rathaṃ yojehi sārathi; Sakuṇo me na ruccati, aññaṃ gacchāma assamaṃ.",
      "english": "",
      "sinhala": ""
    },
    {
      "number": 167,
      "pali": "Yutto ratho mahārāja, yutto ca balavāhano; Adhitiṭṭha mahārāja, aññaṃ gacchāma assamaṃ.",
      "english": "",
      "sinhala": ""
    },
    {
      "number": 168,
      "pali": "Ko numeva gatā [kva nu’me’pagatā (?)] sabbe, ye asmiṃ paricārakā; Esa gacchati pañcālo, mutto tesaṃ adassanā.",
      "english": "",
      "sinhala": ""
    },
    {
      "number": 169,
      "pali": "Kodaṇḍakāni gaṇhatha, sattiyo tomarāni ca; Esa gacchati pañcālo, mā vo muñcittha jīvataṃ [jīvitaṃ (bahūsu)].",
      "english": "",
      "sinhala": ""
    },
    {
      "number": 170,
      "pali": "Athāparo paṭinandittha, suvo lohitatuṇḍako; Svāgataṃ te mahārāja, atho te adurāgataṃ; Issarosi anuppatto, yaṃ idhatthi pavedaya.",
      "english": "",
      "sinhala": ""
    },
    {
      "number": 171,
      "pali": "Tindukāni piyālāni, madhuke kāsumāriyo; Phalāni khuddakappāni, bhuñja rāja varaṃ varaṃ.",
      "english": "",
      "sinhala": ""
    },
    {
      "number": 172,
      "pali": "Idampi pānīyaṃ sītaṃ, ābhataṃ girigabbharā; Tato piva mahārāja, sace tvaṃ abhikaṅkhasi.",
      "english": "",
      "sinhala": ""
    },
    {
      "number": 173,
      "pali": "Araññaṃ uñchāya gatā, ye asmiṃ paricārakā; Sayaṃ uṭṭhāya gaṇhavho, hatthā me natthi dātave.",
      "english": "",
      "sinhala": ""
    },
    {
      "number": 174,
      "pali": "Bhaddako vatayaṃ pakkhī, dijo paramadhammiko; Atheso itaro pakkhī, suvo luddāni bhāsati.",
      "english": "",
      "sinhala": ""
    },
    {
      "number": 175,
      "pali": "‘‘Etaṃ hanatha bandhatha, mā vo muñcittha jīvataṃ’’; Iccevaṃ vilapantassa, sotthiṃ [sotthī (syā.)] pattosmi assamaṃ.",
      "english": "",
      "sinhala": ""
    },
    {
      "number": 176,
      "pali": "Bhātarosma mahārāja, sodariyā ekamātukā; Ekarukkhasmiṃ saṃvaḍḍhā, nānākhettagatā ubho.",
      "english": "",
      "sinhala": ""
    },
    {
      "number": 177,
      "pali": "Sattigumbo ca corānaṃ, ahañca isīnaṃ idha; Asataṃ so, sataṃ ahaṃ, tena dhammena no vinā.",
      "english": "",
      "sinhala": ""
    },
    {
      "number": 178,
      "pali": "Tattha vadho ca bandho ca, nikatī vañcanāni ca; Ālopā sāhasākārā, tāni so tattha sikkhati.",
      "english": "",
      "sinhala": ""
    },
    {
      "number": 179,
      "pali": "Idha saccañca dhammo ca, ahiṃsā saṃyamo damo; Āsanūdakadāyīnaṃ, aṅke vaddhosmi bhāradha [bhārata (sī. syā. pī.)].",
      "english": "",
      "sinhala": ""
    },
    {
      "number": 180,
      "pali": "Yaṃ yañhi rāja bhajati, santaṃ vā yadi vā asaṃ; Sīlavantaṃ visīlaṃ vā, vasaṃ tasseva gacchati.",
      "english": "",
      "sinhala": ""
    },
    {
      "number": 181,
      "pali": "Yādisaṃ kurute mittaṃ, yādisaṃ cūpasevati; Sopi tādisako hoti, sahavāso hi [sahavāsopi (syā. ka.)] tādiso.",
      "english": "",
      "sinhala": ""
    },
    {
      "number": 182,
      "pali": "Sevamāno sevamānaṃ, samphuṭṭho samphusaṃ paraṃ; Saro diddho kalāpaṃva, alittamupalimpati; Upalepabhayā [upalimpabhayā (syā. ka.)] dhīro, neva pāpasakhā siyā.",
      "english": "",
      "sinhala": ""
    },
    {
      "number": 183,
      "pali": "Pūtimacchaṃ kusaggena, yo naro upanayhati; Kusāpi pūti [pūtī (sī. pī.)] vāyanti, evaṃ bālūpasevanā.",
      "english": "",
      "sinhala": ""
    },
    {
      "number": 184,
      "pali": "Tagarañca palāsena, yo naro upanayhati; Pattāpi surabhi [surabhī (sī. syā. pī.)] vāyanti, evaṃ dhīrūpasevanā.",
      "english": "",
      "sinhala": ""
    },
    {
      "number": 185,
      "pali": "Tasmā pattapuṭasseva [phalapuṭasseva (sī. pī.), palapuṭasseva (ka. aṭṭha.), palāsapuṭasseva (syā. ka.)], ñatvā sampākamattano; Asante nopaseveyya, sante seveyya paṇḍito; Asanto nirayaṃ nenti, santo pāpenti suggatinti. Sattigumbajātakaṃ sattamaṃ.",
      "english": "",
      "sinhala": ""
    },
    {
      "number": 186,
      "pali": "Bhallātiyo [bhallāṭiyo (sī. pī.)] nāma ahosi rājā, raṭṭhaṃ pahāya migavaṃ acāri so; Agamā girivaraṃ gandhamādanaṃ, supupphitaṃ [sampupphitaṃ (sī. pī.)] kimpurisānuciṇṇaṃ.",
      "english": "",
      "sinhala": "",
      "paliTitle": "504. Bhallātiyajātakaṃ (8)"
    },
    {
      "number": 187,
      "pali": "Sāḷūrasaṅghañca nisedhayitvā, dhanuṃ [dhanu (sī. syā. pī.)] kalāpañca so nikkhipitvā; Upāgami vacanaṃ vattukāmo, yatthaṭṭhitā kimpurisā ahesuṃ.",
      "english": "",
      "sinhala": ""
    },
    {
      "number": 188,
      "pali": "Himaccaye hemavatāya tīre, kimidhaṭṭhitā mantayavho abhiṇhaṃ; Pucchāmi vo mānusadehavaṇṇe, kathaṃ nu [kathaṃ vo (sī. syā. pī.)] jānanti manussaloke.",
      "english": "",
      "sinhala": ""
    },
    {
      "number": 189,
      "pali": "Mallaṃ giriṃ paṇḍarakaṃ tikūṭaṃ, sītodakā [sītodiyā (sī. pī.), sītodikā (?)] anuvicarāma najjo; Migā manussāva nibhāsavaṇṇā, jānanti no kimpurisāti ludda.",
      "english": "",
      "sinhala": ""
    },
    {
      "number": 190,
      "pali": "Sukiccharūpaṃ paridevayavho [paridevathavho (?) moggallānabyākaraṇe 6.38 suttaṃ], āliṅgito cāsi piyo piyāya; Pucchāmi vo mānusadehavaṇṇe, kimidha vane rodatha appatītā.",
      "english": "",
      "sinhala": ""
    },
    {
      "number": 191,
      "pali": "Sukiccharūpaṃ paridevayavho, āliṅgito cāsi piyo piyāya; Pucchāmi vo mānusadehavaṇṇe, kimidha vane vilapatha appatītā.",
      "english": "",
      "sinhala": ""
    },
    {
      "number": 192,
      "pali": "Sukiccharūpaṃ paridevayavho, āliṅgito cāsi piyo piyāya; Pucchāmi vo mānusadehavaṇṇe, kimidha vane socatha appatītā.",
      "english": "",
      "sinhala": ""
    },
    {
      "number": 193,
      "pali": "Mayekarattaṃ [rattiṃ (pī.)] vippavasimha ludda, akāmakā aññamaññaṃ sarantā; Tamekarattaṃ anutappamānā, socāma ‘‘sā ratti punaṃ na hessati’’.",
      "english": "",
      "sinhala": ""
    },
    {
      "number": 194,
      "pali": "Yamekarattaṃ anutappathetaṃ, dhanaṃ va naṭṭhaṃ pitaraṃ va petaṃ; Pucchāmi vo mānusadehavaṇṇe, kathaṃ vinā vāsamakappayittha.",
      "english": "",
      "sinhala": ""
    },
    {
      "number": 195,
      "pali": "Yamimaṃ [yayimaṃ (ka. sī.)] nadiṃ passasi sīghasotaṃ, nānādumacchādanaṃ selakūlaṃ [dumacchadanaṃ selakūṭaṃ (sī. pī.), dumasañchannaṃ selakūlaṃ (ka.)]; Taṃ me piyo uttari vassakāle, mamañca maññaṃ anubandhatīti.",
      "english": "",
      "sinhala": ""
    },
    {
      "number": 196,
      "pali": "Ahañca aṅkolakamocināmi, atimuttakaṃ sattaliyothikañca; ‘‘Piyo ca me hehiti mālabhārī, ahañca naṃ mālinī ajjhupessaṃ’’.",
      "english": "",
      "sinhala": ""
    },
    {
      "number": 197,
      "pali": "Ahañcidaṃ kuravakamocināmi, uddālakā pāṭalisindhuvārakā [sindhuvāritā (syā. pī. ka.)]; ‘‘Piyo ca me hehiti mālabhārī, ahañca naṃ mālinī ajjhupessaṃ’’.",
      "english": "",
      "sinhala": ""
    },
    {
      "number": 198,
      "pali": "Ahañca sālassa supupphitassa, oceyya pupphāni karomi mālaṃ; ‘‘Piyo ca me hehiti mālabhārī, ahañca naṃ mālinī ajjhupessaṃ’’.",
      "english": "",
      "sinhala": ""
    },
    {
      "number": 199,
      "pali": "Ahañca sālassa supupphitassa, oceyya pupphāni karomi bhāraṃ; Idañca no hehiti santharatthaṃ, yatthajjimaṃ [yatthajjamaṃ (sī. pī.)] viharissāma [viharissāmu (pī.)] rattiṃ.",
      "english": "",
      "sinhala": ""
    },
    {
      "number": 200,
      "pali": "Ahañca kho agaḷuṃ [aggalu (syā. ka.), akaluṃ (pī.)] candanañca, silāya piṃsāmi pamattarūpā; ‘‘Piyo ca me hehiti rositaṅgo, ahañca naṃ rositā ajjhupessaṃ’’.",
      "english": "",
      "sinhala": ""
    },
    {
      "number": 201,
      "pali": "Athāgamā salilaṃ sīghasotaṃ, nudaṃ sāle salaḷe kaṇṇikāre; Āpūratha [apūratha (sī. pī.), āpūrathe (syā.)] tena muhuttakena, sāyaṃ nadī āsi mayā suduttarā.",
      "english": "",
      "sinhala": ""
    },
    {
      "number": 202,
      "pali": "Ubhosu tīresu mayaṃ tadā ṭhitā, sampassantā ubhayo aññamaññaṃ; Sakimpi rodāma sakiṃ hasāma, kicchena no āgamā [agamā (sī. syā. pī.)] saṃvarī sā.",
      "english": "",
      "sinhala": ""
    },
    {
      "number": 203,
      "pali": "Pātova [pāto ca (sī. syā. pī.)] kho uggate sūriyamhi, catukkaṃ nadiṃ uttariyāna ludda; Āliṅgiyā aññamaññaṃ mayaṃ ubho, sakimpi rodāma sakiṃ hasāma.",
      "english": "",
      "sinhala": ""
    },
    {
      "number": 204,
      "pali": "Tīhūnakaṃ sattasatāni ludda, yamidha mayaṃ vippavasimha pubbe; Vassekimaṃ [vāsekimaṃ (sī. pī.)] jīvitaṃ bhūmipāla, ko nīdha kantāya vinā vaseyya.",
      "english": "",
      "sinhala": ""
    },
    {
      "number": 205,
      "pali": "Āyuñca vo kīvatako nu samma, sacepi jānātha vadetha āyuṃ; Anussavā vuḍḍhato āgamā vā, akkhātha me taṃ avikampamānā.",
      "english": "",
      "sinhala": ""
    },
    {
      "number": 206,
      "pali": "Āyuñca no vassasahassaṃ ludda, na cantarā pāpako atthi rogo; Appañca [appaṃva (syā. ka.)] dukkhaṃ sukhameva bhiyyo, avītarāgā vijahāma jīvitaṃ.",
      "english": "",
      "sinhala": ""
    },
    {
      "number": 207,
      "pali": "Idañca sutvāna amānusānaṃ, bhallātiyo ittara jīvitanti; Nivattatha na migavaṃ acari, adāsi dānāni abhuñji bhoge.",
      "english": "",
      "sinhala": ""
    },
    {
      "number": 208,
      "pali": "Idañca sutvāna amānusānaṃ, sammodatha mā kalahaṃ akattha; Mā vo tapī attakammāparādho, yathāpi te kimpurisekarattaṃ.",
      "english": "",
      "sinhala": ""
    },
    {
      "number": 209,
      "pali": "Idañca sutvāna amānusānaṃ, sammodatha mā vivādaṃ akattha; Mā vo tapī attakammāparādho, yathāpi te kimpurisekarattaṃ.",
      "english": "",
      "sinhala": ""
    },
    {
      "number": 210,
      "pali": "Vividhaṃ [vividha (sī. syā.)] adhimanā suṇomahaṃ, vacanapathaṃ tava atthasaṃhitaṃ; Muñcaṃ [muñca (sī. pī.)] giraṃ nudaseva me daraṃ, samaṇa sukhāvaha jīva me ciranti. Bhallātiyajātakaṃ aṭṭhamaṃ.",
      "english": "",
      "sinhala": ""
    },
    {
      "number": 211,
      "pali": "Ko taṃ hiṃsati heṭheti, kiṃ [kinnu (pī. ka.)] dummano socasi appatīto; Kassajja mātāpitaro rudantu, kvajja setu [ko nvejja seti (ka.), ko ajja setu (?)] nihato pathabyā.",
      "english": "",
      "sinhala": "",
      "paliTitle": "505. Somanassajātakaṃ (9)"
    },
    {
      "number": 212,
      "pali": "Tuṭṭhosmi deva tava dassanena, cirassaṃ passāmi taṃ bhūmipāla; Ahiṃsako reṇumanuppavissa, puttena te heṭhayitosmi [pothayitosmi (ka.)] deva.",
      "english": "",
      "sinhala": ""
    },
    {
      "number": 213,
      "pali": "Āyantu dovārikā khaggabandhā [khaggabaddhā (sī. pī.)], kāsāviyā yantu [hantu (ka.)] antepurantaṃ; Hantvāna taṃ somanassaṃ kumāraṃ, chetvāna sīsaṃ varamāharantu.",
      "english": "",
      "sinhala": ""
    },
    {
      "number": 214,
      "pali": "Pesitā rājino dūtā, kumāraṃ etadabravuṃ; Issarena vitiṇṇosi, vadhaṃ pattosi khattiya.",
      "english": "",
      "sinhala": ""
    },
    {
      "number": 215,
      "pali": "Sa rājaputto paridevayanto, dasaṅguliṃ añjaliṃ paggahetvā; Ahampi icchāmi janinda daṭṭhuṃ, jīvaṃ maṃ netvā [jīvaṃ panetvā (sī. pī.)] paṭidassayetha.",
      "english": "",
      "sinhala": ""
    },
    {
      "number": 216,
      "pali": "Tassa taṃ vacanaṃ sutvā, rañño puttaṃ adassayuṃ; Putto ca pitaraṃ disvā, dūratovajjhabhāsatha.",
      "english": "",
      "sinhala": ""
    },
    {
      "number": 217,
      "pali": "Āgacchuṃ [āgañchuṃ (sī.), āgañchu (pī.)] dovārikā khaggabandhā, kāsāviyā hantu mamaṃ janinda; Akkhāhi me pucchito etamatthaṃ, aparādho ko nidha mamajja atthi.",
      "english": "",
      "sinhala": ""
    },
    {
      "number": 218,
      "pali": "Sāyañca pāto udakaṃ sajāti, aggiṃ sadā pāricaratappamatto; Taṃ tādisaṃ saṃyataṃ brahmacāriṃ, kasmā tuvaṃ brūsi gahappatīti.",
      "english": "",
      "sinhala": ""
    },
    {
      "number": 219,
      "pali": "Tālā ca mūlā ca phalā ca deva, pariggahā vividhā santimassa; Te rakkhati gopayatappamatto, [brāhmaṇo gahapati tena hoti (sī. syā. pī.)] tasmā ahaṃ brūmi gahappatīti [brāhmaṇo gahapati tena hoti (sī. syā. pī.)].",
      "english": "",
      "sinhala": ""
    },
    {
      "number": 220,
      "pali": "Saccaṃ kho etaṃ vadasi kumāra, pariggahā vividhā santimassa; Te rakkhati gopayatappamatto, sa [natthi idaṃ sī. syā. pī. potthakesu] brāhmaṇo gahapati tena hoti.",
      "english": "",
      "sinhala": ""
    },
    {
      "number": 221,
      "pali": "Suṇantu mayhaṃ parisā samāgatā, sanegamā jānapadā ca sabbe; Bālāyaṃ bālassa vaco nisamma, ahetunā ghātayate maṃ [ghātayate (sī. pī.)] janindo.",
      "english": "",
      "sinhala": ""
    },
    {
      "number": 222,
      "pali": "Daḷhasmi mūle visaṭe virūḷhe, dunnikkayo veḷu pasākhajāto; Vandāmi pādāni tava [tavaṃ (sī. pī.)] janinda, anujāna maṃ pabbajissāmi deva.",
      "english": "",
      "sinhala": ""
    },
    {
      "number": 223,
      "pali": "Bhuñjassu bhoge vipule kumāra, sabbañca te issariyaṃ dadāmi; Ajjeva tvaṃ kurūnaṃ hohi rājā, mā pabbajī pabbajjā hi dukkhā.",
      "english": "",
      "sinhala": ""
    },
    {
      "number": 224,
      "pali": "Kinnūdha deva tavamatthi bhogā, pubbevahaṃ [pubbe cahaṃ (ka.)] devaloke ramissaṃ; Rūpehi saddehi atho rasehi, gandhehi phassehi manoramehi.",
      "english": "",
      "sinhala": ""
    },
    {
      "number": 225,
      "pali": "Bhuttā ca me [bhuttā (sī. pī.)] bhogā tidivasmiṃ deva, parivāritā [paricāritā (ka.)] accharānaṃ gaṇena [accharāsaṃgaṇena (syā. pī. ka.)]; Tuvañca [tavañca (sī. pī.)] bālaṃ paraneyyaṃ viditvā, na tādise rājakule vaseyyaṃ.",
      "english": "",
      "sinhala": ""
    },
    {
      "number": 226,
      "pali": "Sacāhaṃ bālo paraneyyo asmi, ekāparādhaṃ [etāparādhaṃ (ka.)] khama putta mayhaṃ; Punapi ce edisakaṃ bhaveyya, yathāmatiṃ somanassa karohi.",
      "english": "",
      "sinhala": ""
    },
    {
      "number": 227,
      "pali": "Anisamma kataṃ kammaṃ, anavatthāya cintitaṃ; Bhesajjasseva vebhaṅgo, vipāko hoti pāpako.",
      "english": "",
      "sinhala": ""
    },
    {
      "number": 228,
      "pali": "Nisamma ca kataṃ kammaṃ, sammāvatthāya cintitaṃ; Bhesajjasseva sampatti, vipāko hoti bhadrako.",
      "english": "",
      "sinhala": ""
    },
    {
      "number": 229,
      "pali": "Alaso gihī kāmabhogī na sādhu, asaññato pabbajito na sādhu; Rājā na sādhu anisammakārī, yo paṇḍito kodhano taṃ na sādhu.",
      "english": "",
      "sinhala": ""
    },
    {
      "number": 230,
      "pali": "Nisamma khattiyo kayirā, nānisamma disampati; Nisammakārino rāja, yaso kitti ca vaḍḍhati.",
      "english": "",
      "sinhala": ""
    },
    {
      "number": 231,
      "pali": "Nisamma daṇḍaṃ paṇayeyya issaro, vegā kataṃ tappati bhūmipāla; Sammāpaṇīdhī ca narassa atthā, anānutappā te bhavanti pacchā.",
      "english": "",
      "sinhala": ""
    },
    {
      "number": 232,
      "pali": "Anānutappāni hi ye karonti, vibhajja kammāyatanāni loke; Viññuppasatthāni sukhudrayāni, bhavanti buddhānumatāni [vaddhānumatāni (sī. pī.)] tāni.",
      "english": "",
      "sinhala": ""
    },
    {
      "number": 233,
      "pali": "Āgacchuṃ dovārikā khaggabandhā, kāsāviyā hantu mamaṃ janinda; Mātuñca [mātucca (pī.)] aṅkasmimahaṃ nisinno, ākaḍḍhito sahasā tehi deva.",
      "english": "",
      "sinhala": ""
    },
    {
      "number": 234,
      "pali": "Kaṭukañhi sambādhaṃ sukicchaṃ [sukiccha (sī. pī.)] patto, madhurampi yaṃ jīvitaṃ laddha rāja; Kicchenahaṃ ajja vadhā pamutto, pabbajjamevābhimanohamasmi.",
      "english": "",
      "sinhala": ""
    },
    {
      "number": 235,
      "pali": "Putto tavāyaṃ taruṇo sudhamme, anukampako somanasso kumāro; Taṃ yācamāno na labhāmi svajja [sajja (sī. pī.)], arahasi naṃ yācitave [yācituye (ka.)] tuvampi.",
      "english": "",
      "sinhala": ""
    },
    {
      "number": 236,
      "pali": "Ramassu bhikkhācariyāya putta, nisamma dhammesu paribbajassu; Sabbesu bhūtesu nidhāya daṇḍaṃ, anindito brahmamupehi ṭhānaṃ.",
      "english": "",
      "sinhala": ""
    },
    {
      "number": 237,
      "pali": "Acchera [acchariya (sī. syā. pī.)] rūpaṃ vata yādisañca, dukkhitaṃ maṃ dukkhāpayase sudhamme; Yācassu puttaṃ iti vuccamānā, bhiyyova ussāhayase kumāraṃ.",
      "english": "",
      "sinhala": ""
    },
    {
      "number": 238,
      "pali": "Ye vippamuttā anavajjabhogino [bhojino (sī. syā. pī.)], parinibbutā lokamimaṃ caranti; Tamariyamaggaṃ paṭipajjamānaṃ, na ussahe vārayituṃ kumāraṃ.",
      "english": "",
      "sinhala": ""
    },
    {
      "number": 239,
      "pali": "Addhā have sevitabbā sapaññā, bahussutā ye bahuṭhānacintino; Yesāyaṃ sutvāna subhāsitāni, appossukkā vītasokā sudhammāti. Somanassajātakaṃ navamaṃ.",
      "english": "",
      "sinhala": ""
    },
    {
      "number": 240,
      "pali": "Kā nu vijjurivābhāsi, osadhī viya tārakā; Devatā nusi gandhabbī, na taṃ maññāmi mānusiṃ [mānusī (syā. ka.)].",
      "english": "",
      "sinhala": "",
      "paliTitle": "506. Campeyyajātakaṃ (10)"
    },
    {
      "number": 241,
      "pali": "Namhi devī na gandhabbī, na mahārāja mānusī; Nāgakaññāsmi bhaddante, atthenamhi idhāgatā.",
      "english": "",
      "sinhala": ""
    },
    {
      "number": 242,
      "pali": "Vibbhantacittā kupitindriyāsi, nettehi te vārigaṇā savanti; Kiṃ te naṭṭhaṃ kiṃ pana patthayānā, idhāgatā nāri tadiṅgha brūhi.",
      "english": "",
      "sinhala": ""
    },
    {
      "number": 243,
      "pali": "Yamuggatejo uragoti cāhu, nāgoti naṃ āhu janā janinda; Tamaggahī puriso jīvikattho, taṃ bandhanā muñca patī mameso.",
      "english": "",
      "sinhala": ""
    },
    {
      "number": 244,
      "pali": "Kathaṃ nvayaṃ balaviriyūpapanno, hatthatta [hatthattha (sī. syā. pī.)] māgacchi vanibbakassa; Akkhāhi me nāgakaññe tamatthaṃ, kathaṃ vijānemu gahītanāgaṃ.",
      "english": "",
      "sinhala": ""
    },
    {
      "number": 245,
      "pali": "Nagarampi nāgo bhasmaṃ kareyya, tathā hi so balaviriyūpapanno; Dhammañca nāgo apacāyamāno, tasmā parakkamma tapo karoti.",
      "english": "",
      "sinhala": ""
    },
    {
      "number": 246,
      "pali": "Cātuddasiṃ pañcadasiṃ [pannarasiṃ (sī. syā. pī.)] ca rāja, catuppathe sammati nāgarājā; Tamaggahī puriso jīvikattho, taṃ bandhanā muñca patī mameso.",
      "english": "",
      "sinhala": ""
    },
    {
      "number": 247,
      "pali": "Soḷasitthisahassāni, āmuttamaṇikuṇḍalā; Vārigehasayā nārī [nāriyo (pī.)], tāpi taṃ saraṇaṃ gatā.",
      "english": "",
      "sinhala": ""
    },
    {
      "number": 248,
      "pali": "Dhammena mocehi asāhasena, gāmena nikkhena gavaṃ satena; Ossaṭṭhakāyo urago carātu, puññatthiko muñcatu bandhanasmā.",
      "english": "",
      "sinhala": ""
    },
    {
      "number": 249,
      "pali": "Dhammena mocemi asāhasena, gāmena nikkhena gavaṃ satena; Ossaṭṭhakāyo urago carātu, puññatthiko muñcatu bandhanasmā.",
      "english": "",
      "sinhala": ""
    },
    {
      "number": 250,
      "pali": "Dammi nikkhasataṃ ludda, thūlañca maṇikuṇḍalaṃ; Catussadañca pallaṅkaṃ, umāpupphasarinnibhaṃ.",
      "english": "",
      "sinhala": ""
    },
    {
      "number": 251,
      "pali": "Dve ca sādisiyo bhariyā, usabhañca gavaṃ sataṃ; Ossaṭṭhakāyo urago carātu, puññatthiko muñcatu bandhanasmā.",
      "english": "",
      "sinhala": ""
    },
    {
      "number": 252,
      "pali": "Vināpi dānā tava vacanaṃ janinda, muñcemu naṃ uragaṃ bandhanasmā; Ossaṭṭhakāyo urago carātu, puññatthiko muñcatu bandhanasmā.",
      "english": "",
      "sinhala": ""
    },
    {
      "number": 253,
      "pali": "Mutto campeyyako nāgo, rājānaṃ etadabravi; Namo te kāsirājatthu, namo te kāsivaḍḍhana; Añjaliṃ te paggaṇhāmi, passeyyaṃ me nivesanaṃ.",
      "english": "",
      "sinhala": ""
    },
    {
      "number": 254,
      "pali": "Addhā hi dubbissasametamāhu, yaṃ mānuso vissase amānusamhi; Sace ca maṃ yācasi etamatthaṃ, dakkhemu te nāga nivesanāni.",
      "english": "",
      "sinhala": ""
    },
    {
      "number": 255,
      "pali": "Sacepi [sace hi (sī. pī. aṭṭha.)] vāto girimāvaheyya, cando ca suriyo ca chamā pateyyuṃ; Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.",
      "english": "",
      "sinhala": ""
    },
    {
      "number": 256,
      "pali": "Nabhaṃ phaleyya udadhīpi susse, saṃvaṭṭaye [saṃvaṭṭeyaṃ (sī. pī.), saṃvaṭṭeyya (syā. ka.)] bhūtadharā vasundharā; Siluccayo meru samūlamuppate [mubbahe (sī. syā. pī. ka. aṭṭha.), muṭṭhahe (ka.)], na tvevahaṃ rāja musā bhaṇeyyaṃ.",
      "english": "",
      "sinhala": ""
    },
    {
      "number": 257,
      "pali": "Addhā hi dubbissasametamāhu, yaṃ mānuso vissase amānusamhi; Sace ca maṃ yācasi etamatthaṃ, dakkhemu te nāga nivesanāni.",
      "english": "",
      "sinhala": ""
    },
    {
      "number": 258,
      "pali": "Tumhe khottha ghoravisā uḷārā, mahātejā khippakopī ca hotha; Maṃkāraṇā [mama kāraṇā (sī. syā. pī.)] bandhanasmā pamutto, arahasi no jānituye [jānitāye (sī.), jānitave (syā.), jānitaye (pī.)] katāni.",
      "english": "",
      "sinhala": ""
    },
    {
      "number": 259,
      "pali": "So paccataṃ niraye ghorarūpe, mā kāyikaṃ sātamalattha kiñci; Peḷāya baddho maraṇaṃ upetu, yo tādisaṃ kammakataṃ na jāne.",
      "english": "",
      "sinhala": ""
    },
    {
      "number": 260,
      "pali": "Saccappaṭiññā tavamesa hotu, akkodhano hohi anupanāhī; Sabbañca te nāgakulaṃ supaṇṇā, aggiṃva gimhesu [gimhāsu (sī. syā. pī.)] vivajjayantu.",
      "english": "",
      "sinhala": ""
    },
    {
      "number": 261,
      "pali": "Anukampasī nāgakulaṃ janinda, mātā yathā suppiyaṃ ekaputtaṃ; Ahañca te nāgakulena saddhiṃ, kāhāmi veyyāvaṭikaṃ uḷāraṃ.",
      "english": "",
      "sinhala": ""
    },
    {
      "number": 262,
      "pali": "Yojentu ve rājarathe sucitte, kambojake assatare sudante; Nāge ca yojentu suvaṇṇakappane, dakkhemu nāgassa nivesanāni.",
      "english": "",
      "sinhala": ""
    },
    {
      "number": 263,
      "pali": "Bherī mudiṅgā [mutiṅgā (sī. pī.)] paṇavā ca saṅkhā, avajjayiṃsu uggasenassa rañño; Pāyāsi rājā bahusobhamāno, purakkhato nārigaṇassa majjhe.",
      "english": "",
      "sinhala": ""
    },
    {
      "number": 264,
      "pali": "Suvaṇṇacitakaṃ bhūmiṃ, addakkhi kāsivaḍḍhano; Sovaṇṇamayapāsāde, veḷuriyaphalakatthate.",
      "english": "",
      "sinhala": ""
    },
    {
      "number": 265,
      "pali": "Sa rājā pāvisi byamhaṃ, campeyyassa nivesanaṃ; Ādiccavaṇṇasannibhaṃ, kaṃsavijju pabhassaraṃ.",
      "english": "",
      "sinhala": ""
    },
    {
      "number": 266,
      "pali": "Nānārukkhehi sañchannaṃ, nānāgandhasamīritaṃ; So pāvekkhi kāsirājā, campeyyassa nivesanaṃ.",
      "english": "",
      "sinhala": ""
    },
    {
      "number": 267,
      "pali": "Paviṭṭhasmiṃ kāsiraññe, campeyyassa nivesanaṃ; Dibbā tūriyā pavajjiṃsu, nāgakaññā ca naccisuṃ [naccayuṃ (sī. pī. ka.)].",
      "english": "",
      "sinhala": ""
    },
    {
      "number": 268,
      "pali": "Taṃ nāgakaññā caritaṃ gaṇena, anvāruhī kāsirājā pasanno; Nisīdi sovaṇṇamayamhi pīṭhe, sāpassaye [sopassaye (ka.)] candanasāralitte.",
      "english": "",
      "sinhala": ""
    },
    {
      "number": 269,
      "pali": "So tattha bhutvā ca atho ramitvā, campeyyakaṃ kāsirājā avoca; Vimānaseṭṭhāni imāni tuyhaṃ, ādiccavaṇṇāni pabhassarāni; Netādisaṃ atthi manussaloke, kiṃ patthayaṃ [kimatthiyaṃ (sī. syā. pī.)] nāga tapo karosi.",
      "english": "",
      "sinhala": ""
    },
    {
      "number": 270,
      "pali": "Tā kambukāyūradharā suvatthā, vaṭṭaṅgulī tambatalūpapannā; Paggayha pāyenti anomavaṇṇā, netādisaṃ atthi manussaloke; Kiṃ patthayaṃ nāga tapo karosi.",
      "english": "",
      "sinhala": ""
    },
    {
      "number": 271,
      "pali": "Najjo ca temā puthulomamacchā, āṭā [ādā (syā.), adā (pī.)] sakuntābhirudā sutitthā; Netādisaṃ atthi manussaloke, kiṃ patthayaṃ nāga tapo karosi.",
      "english": "",
      "sinhala": ""
    },
    {
      "number": 272,
      "pali": "Koñcā mayūrā diviyā ca haṃsā, vaggussarā kokilā sampatanti; Netādisaṃ atthi manussaloke, kiṃ patthayaṃ nāga tapo karosi.",
      "english": "",
      "sinhala": ""
    },
    {
      "number": 273,
      "pali": "Ambā ca sālā tilakā ca jambuyo, uddālakā pāṭaliyo ca phullā; Netādisaṃ atthi manussaloke, kiṃ patthayaṃ nāga tapo karosi.",
      "english": "",
      "sinhala": ""
    },
    {
      "number": 274,
      "pali": "Imā ca te pokkharañño samantato, dibbā [dibyā (syā.), diviyā (pī.)] ca gandhā satataṃ pavāyanti; Netādisaṃ atthi manussaloke, kiṃ patthayaṃ nāga tapo karosi.",
      "english": "",
      "sinhala": ""
    },
    {
      "number": 275,
      "pali": "Na puttahetu na dhanassa hetu, na āyuno cāpi [vāpi (sī. pī.)] janinda hetu; Manussayoniṃ abhipatthayāno, tasmā parakkamma tapo karomi.",
      "english": "",
      "sinhala": ""
    },
    {
      "number": 276,
      "pali": "Tvaṃ lohitakkho vihatantaraṃso, alaṅkato kappitakesamassu; Surosito lohitacandanena, gandhabbarājāva disā pabhāsasi.",
      "english": "",
      "sinhala": ""
    },
    {
      "number": 277,
      "pali": "Deviddhipattosi mahānubhāvo, sabbehi kāmehi samaṅgibhūto; Pucchāmi taṃ nāgarājetamatthaṃ, seyyo ito kena manussaloko.",
      "english": "",
      "sinhala": ""
    },
    {
      "number": 278,
      "pali": "Janinda nāññatra manussalokā, suddhī va saṃvijjati saṃyamo vā; Ahañca laddhāna manussayoniṃ, kāhāmi jātimaraṇassa antaṃ.",
      "english": "",
      "sinhala": ""
    },
    {
      "number": 279,
      "pali": "Addhā have sevitabbā sapaññā, bahussutā ye bahuṭhānacintino; Nāriyo ca disvāna tuvañca nāga, kāhāmi puññāni anappakāni.",
      "english": "",
      "sinhala": ""
    },
    {
      "number": 280,
      "pali": "Addhā have sevitabbā sapaññā, bahussutā ye bahuṭhānacintino; Nāriyo ca disvāna mamañca rāja, karohi puññāni anappakāni.",
      "english": "",
      "sinhala": ""
    },
    {
      "number": 281,
      "pali": "Idañca me jātarūpaṃ pahūtaṃ, rāsī suvaṇṇassa ca tālamattā; [ito haritvā sovaṇṇagharāni kāraya, rūpiyassa ca pākāraṃ karontu (sī. syā.) ito haritvā sovaṇṇagharāni, [kāraya] rūpiyassa ca pākāraṃ karontu (pī.)] Ito haritvāna suvaṇṇagharāni, karassu rūpiyapākāraṃ karontu [ito haritvā sovaṇṇagharāni kāraya, rūpiyassa ca pākāraṃ karontu (sī. syā.) ito haritvā sovaṇṇagharāni, [kāraya] rūpiyassa ca pākāraṃ karontu (pī.)].",
      "english": "",
      "sinhala": ""
    },
    {
      "number": 282,
      "pali": "Muttā ca [muttānañca (sī. syā.)] vāhasahassāni pañca, veḷuriyamissāni ito haritvā; Antepure bhūmiyaṃ santharantu, nikkaddamā hehiti nīrajā ca.",
      "english": "",
      "sinhala": ""
    },
    {
      "number": 283,
      "pali": "Etādisaṃ āvasa rājaseṭṭha, vimānaseṭṭhaṃ bahu sobhamānaṃ; Bārāṇasiṃ nagaraṃ iddhaṃ phītaṃ, rajjañca kārehi anomapaññāti. Campeyyajātakaṃ dasamaṃ.",
      "english": "",
      "sinhala": ""
    },
    {
      "number": 284,
      "pali": "Brahmalokā cavitvāna, devaputto mahiddhiko; Rañño putto udapādi, sabbakāmasamiddhisu.",
      "english": "",
      "sinhala": "",
      "paliTitle": "507. Mahāpalobhanajātakaṃ (11)"
    },
    {
      "number": 285,
      "pali": "Kāmā vā kāmasaññā vā, brahmaloke na vijjati; Svāssu [yvāssa (sī.)] tāyeva saññāya, kāmehi vijigucchatha.",
      "english": "",
      "sinhala": ""
    },
    {
      "number": 286,
      "pali": "Tassa cantepure āsi, jhānāgāraṃ sumāpitaṃ; So tattha paṭisallīno [paṭisallāno (ka.)], eko rahasi jhāyatha.",
      "english": "",
      "sinhala": ""
    },
    {
      "number": 287,
      "pali": "Sa rājā paridevesi, puttasokena aṭṭito; Ekaputto cayaṃ mayhaṃ, na ca kāmāni bhuñjati.",
      "english": "",
      "sinhala": ""
    },
    {
      "number": 288,
      "pali": "Ko nu khvettha [khettha (sī. pī.)] upāyo so, ko vā jānāti kiñcanaṃ; Yo [ko (sī. pī.)] me puttaṃ palobheyya, yathā kāmāni patthaye.",
      "english": "",
      "sinhala": ""
    },
    {
      "number": 289,
      "pali": "Ahu kumārī tattheva, vaṇṇarūpasamāhitā; Kusalā naccagītassa, vādite ca padakkhiṇā.",
      "english": "",
      "sinhala": ""
    },
    {
      "number": 290,
      "pali": "Sā tattha upasaṅkamma, rājānaṃ etadabravi; Ahaṃ kho naṃ palobheyyaṃ, sace bhattā bhavissati.",
      "english": "",
      "sinhala": ""
    },
    {
      "number": 291,
      "pali": "Taṃ tathāvādiniṃ rājā, kumāriṃ etadabravi; Tvaññeva naṃ palobhehi, tava bhattā bhavissati.",
      "english": "",
      "sinhala": ""
    },
    {
      "number": 292,
      "pali": "Sā ca antepuraṃ gantvā, bahuṃ kāmupasaṃhitaṃ; Hadayaṅgamā pemanīyā, citrā gāthā abhāsatha.",
      "english": "",
      "sinhala": ""
    },
    {
      "number": 293,
      "pali": "Tassā ca gāyamānāya, saddaṃ sutvāna nāriyā; Kāmacchandassa uppajji, janaṃ so paripucchatha.",
      "english": "",
      "sinhala": ""
    },
    {
      "number": 294,
      "pali": "Kasseso saddo ko vā so, bhaṇati uccāvacaṃ bahuṃ; Hadayaṅgamaṃ pemanīyaṃ, aho [atho (sī. pī.)] kaṇṇasukhaṃ mama.",
      "english": "",
      "sinhala": ""
    },
    {
      "number": 295,
      "pali": "Esā kho pamadā deva, khiḍḍā esā anappikā [anappakā (ka.)]; Sace tvaṃ kāme bhuñjeyya, bhiyyo bhiyyo chādeyyu taṃ.",
      "english": "",
      "sinhala": ""
    },
    {
      "number": 296,
      "pali": "Iṅgha āgacchatorena [āgacchatorenaṃ (ka.) āgacchatu + orena], avidūramhi gāyatu; Assamassa samīpamhi, santike mayhaṃ gāyatu.",
      "english": "",
      "sinhala": ""
    },
    {
      "number": 297,
      "pali": "Tirokuṭṭamhi gāyitvā, jhānāgāramhi pāvisi; Bandhi naṃ [bhandhituṃ (syā. ka.)] anupubbena, āraññamiva kuñjaraṃ.",
      "english": "",
      "sinhala": ""
    },
    {
      "number": 298,
      "pali": "Tassa [tassā (syā.)] kāmarasaṃ ñatvā, issādhammo ajāyatha; ‘‘Ahameva kāme bhuñjeyyaṃ, mā añño puriso ahu’’.",
      "english": "",
      "sinhala": ""
    },
    {
      "number": 299,
      "pali": "Tato asiṃ gahetvāna, purise hantuṃ upakkami; Ahameveko bhuñjissaṃ, mā añño puriso siyā.",
      "english": "",
      "sinhala": ""
    },
    {
      "number": 300,
      "pali": "Tato jānapadā sabbe, vikkandiṃsu samāgatā; Putto tyāyaṃ mahārāja, janaṃ heṭhetyadūsakaṃ.",
      "english": "",
      "sinhala": ""
    },
    {
      "number": 301,
      "pali": "Tañca rājā vivāhesi [nivāhesi (syā.), vihāhesi (pī.)], samhā raṭṭhā ca [raṭṭhāto (sī. pī.), raṭṭhato (ka.)] khattiyo; Yāvatā vijitaṃ mayhaṃ, na te vatthabba [vattabba (sī. pī.)] tāvade.",
      "english": "",
      "sinhala": ""
    },
    {
      "number": 302,
      "pali": "Tato so bhariyamādāya, samuddaṃ upasaṅkami; Paṇṇasālaṃ karitvāna, vanamuñchāya pāvisi.",
      "english": "",
      "sinhala": ""
    },
    {
      "number": 303,
      "pali": "Athettha isi māgacchi, samuddaṃ uparūpari; So tassa gehaṃ pāvekkhi, bhattakāle upaṭṭhite.",
      "english": "",
      "sinhala": ""
    },
    {
      "number": 304,
      "pali": "Tañca bhariyā palobhesi, passa yāva sudāruṇaṃ; Cuto so brahmacariyamhā, iddhiyā parihāyatha.",
      "english": "",
      "sinhala": ""
    },
    {
      "number": 305,
      "pali": "Rājaputto ca uñchāto, vanamūlaphalaṃ bahuṃ; Sāyaṃ kājena [kācena (pī.)] ādāya, assamaṃ upasaṅkami.",
      "english": "",
      "sinhala": ""
    },
    {
      "number": 306,
      "pali": "Isī ca khattiyaṃ disvā, samuddaṃ upasaṅkami; ‘‘Vehāyasaṃ gamissa’’nti, sīdate so mahaṇṇave.",
      "english": "",
      "sinhala": ""
    },
    {
      "number": 307,
      "pali": "Khattiyo ca isiṃ disvā, sīdamānaṃ mahaṇṇave; Tasseva anukampāya, imā gāthā abhāsatha.",
      "english": "",
      "sinhala": ""
    },
    {
      "number": 308,
      "pali": "Abhijjamāne vārismiṃ, sayaṃ āgamma iddhiyā; Missībhāvitthiyā gantvā, saṃsīdasi mahaṇṇave.",
      "english": "",
      "sinhala": ""
    },
    {
      "number": 309,
      "pali": "Āvaṭṭanī mahāmāyā, brahmacariyavikopanā; Sīdanti naṃ viditvāna, ārakā parivajjaye.",
      "english": "",
      "sinhala": ""
    },
    {
      "number": 310,
      "pali": "Analā mudusambhāsā, duppūrā tā nadīsamā; Sīdanti naṃ viditvāna, ārakā parivajjaye.",
      "english": "",
      "sinhala": ""
    },
    {
      "number": 311,
      "pali": "Yaṃ etā upasevanti, chandasā vā dhanena vā; Jātavedova saṃ ṭhānaṃ, khippaṃ anudahanti naṃ.",
      "english": "",
      "sinhala": ""
    },
    {
      "number": 312,
      "pali": "Khattiyassa vaco sutvā, isissa nibbidā ahu; Laddhā porāṇakaṃ maggaṃ, gacchate so vihāyasaṃ.",
      "english": "",
      "sinhala": ""
    },
    {
      "number": 313,
      "pali": "Khattiyo ca isiṃ disvā, gacchamānaṃ vihāyasaṃ; Saṃvegaṃ alabhī dhīro, pabbajjaṃ samarocayi.",
      "english": "",
      "sinhala": ""
    },
    {
      "number": 314,
      "pali": "Tato so pabbajitvāna, kāmarāgaṃ virājayi; Kāmarāgaṃ virājetvā, brahmalokūpago ahūti. Mahāpalobhanajātakaṃ ekādasamaṃ.",
      "english": "",
      "sinhala": ""
    },
    {
      "number": 315,
      "pali": "Pañca paṇḍitā samāgatāttha, pañhā me paṭibhāti taṃ suṇātha; Nindiyamatthaṃ pasaṃsiyaṃ vā, kassevāvikareyya [kassa vāvīkareyya (ka.)] guyhamatthaṃ.",
      "english": "",
      "sinhala": "",
      "paliTitle": "508. Pañcapaṇḍitajātakaṃ (12)"
    },
    {
      "number": 316,
      "pali": "Tvaṃ āvikarohi bhūmipāla, bhattā bhārasaho tuvaṃ vade taṃ; Tava chandarucīni [chandañca ruciñca (sī. pī.)] sammasitvā, atha vakkhanti janinda pañca dhīrā.",
      "english": "",
      "sinhala": ""
    },
    {
      "number": 317,
      "pali": "Yā sīlavatī anaññatheyyā [anaññadheyyā (sī. pī.)], bhattucchandavasānugā (piyā) [( ) natthi sī. pī. potthakesu] manāpā; Nindiyamatthaṃ pasaṃsiyaṃ vā, bhariyāyāvikareyya [bhariyāya vāvīkareyya (ka.)] guyhamatthaṃ.",
      "english": "",
      "sinhala": ""
    },
    {
      "number": 318,
      "pali": "Yo kicchagatassa āturassa, saraṇaṃ hoti gatī parāyanañca; Nindiyamatthaṃ pasaṃsiyaṃ vā, sakhino vāvikareyya guyhamatthaṃ.",
      "english": "",
      "sinhala": ""
    },
    {
      "number": 319,
      "pali": "Jeṭṭho [yo jeṭṭho (syā.)] atha majjhimo kaniṭṭho, yo [so (sī. syā. pī.)] ce sīlasamāhito ṭhitatto; Nindiyamatthaṃ pasaṃsiyaṃ vā, bhātu vāvīkareyya guyhamatthaṃ.",
      "english": "",
      "sinhala": ""
    },
    {
      "number": 320,
      "pali": "Yo ve pituhadayassa paddhagū [patthagū (syā.), pattagū (ka.)], anujāto pitaraṃ anomapañño; Nindiyamatthaṃ pasaṃsiyaṃ vā, puttassāvikareyya [puttassa vāvīkareyya (ka.)] guyhamatthaṃ.",
      "english": "",
      "sinhala": ""
    },
    {
      "number": 321,
      "pali": "Mātā dvipadājanindaseṭṭha, yā naṃ [yo taṃ (sī. pī.)] poseti chandasā piyena; Nindiyamatthaṃ pasaṃsiyaṃ vā, mātuyāvīkareyya [mātuyā vāvīkareyya (ka.)] guyhamatthaṃ.",
      "english": "",
      "sinhala": ""
    },
    {
      "number": 322,
      "pali": "Guyhassa hi guyhameva sādhu, na hi guyhassa pasatthamāvikammaṃ; Anipphannatā [anipphādāya (sī. pī.), anipphannatāya (syā.), ā nipphādā (?)] saheyya dhīro, nipphannova [nipphannattho (sī. pī.), nipphannatthova (syā.)] yathāsukhaṃ bhaṇeyya.",
      "english": "",
      "sinhala": ""
    },
    {
      "number": 323,
      "pali": "Kiṃ tvaṃ vimanosi rājaseṭṭha, dvipadajaninda [dipadinda (sī. syā. pī.)] vacanaṃ suṇoma metaṃ [netaṃ (sī. pī.), tetaṃ (syā.)]; Kiṃ cintayamāno dummanosi, nūna deva aparādho atthi mayhaṃ.",
      "english": "",
      "sinhala": ""
    },
    {
      "number": 324,
      "pali": "‘‘Paṇhe [pañño (sī. pī.), pañhe (syā.), panhe (ka.)] vajjho mahosadho’’ti, āṇatto me vadhāya bhūripañño; Taṃ cintayamāno dummanosmi, na hi devī aparādho atthi tuyhaṃ.",
      "english": "",
      "sinhala": ""
    },
    {
      "number": 325,
      "pali": "Abhidosagato dāni ehisi, kiṃ sutvā kiṃ saṅkate mano te; Ko te kimavoca bhūripañña, iṅgha vacanaṃ suṇoma brūhi metaṃ.",
      "english": "",
      "sinhala": ""
    },
    {
      "number": 326,
      "pali": "‘‘Paṇhe vajjho mahosadho’’ti, yadi te mantayitaṃ janinda dosaṃ; Bhariyāya rahogato asaṃsi, guyhaṃ pātukataṃ sutaṃ mametaṃ.",
      "english": "",
      "sinhala": ""
    },
    {
      "number": 327,
      "pali": "Yaṃ sālavanasmiṃ senako, pāpakammaṃ akāsi asabbhirūpaṃ; Sakhinova rahogato asaṃsi, guyhaṃ pātukataṃ sutaṃ mametaṃ.",
      "english": "",
      "sinhala": ""
    },
    {
      "number": 328,
      "pali": "Pukkusa [pakkusa (ka.) jā. 1.7.41 paṇṇajātake passitabbaṃ] purisassa te janinda, uppanno rogo arājayutto; Bhātuñca [bhātucca (sī. pī.), bhātuva (syā.)] rahogato asaṃsi, guyhaṃ pātukataṃ sutaṃ mametaṃ.",
      "english": "",
      "sinhala": ""
    },
    {
      "number": 329,
      "pali": "Ābādhoyaṃ asabbhirūpo, kāmindo [kāvindo (sī. pī.)] naradevena phuṭṭho; Puttassa rahogato asaṃsi, guyhaṃ pātukataṃ sutaṃ mametaṃ.",
      "english": "",
      "sinhala": ""
    },
    {
      "number": 330,
      "pali": "Aṭṭhavaṅkaṃ maṇiratanaṃ uḷāraṃ, sakko te adadā pitāmahassa; Devindassa gataṃ tadajja hatthaṃ [devindassa tadajja hatthagataṃ (ka.)], mātuñca rahogato asaṃsi; Guyhaṃ pātukataṃ sutaṃ mametaṃ.",
      "english": "",
      "sinhala": ""
    },
    {
      "number": 331,
      "pali": "Guyhassa hi guyhameva sādhu, na hi guyhassa pasatthamāvikammaṃ; Anipphannatā saheyya dhīro, nipphannova yathāsukhaṃ bhaṇeyya.",
      "english": "",
      "sinhala": ""
    },
    {
      "number": 332,
      "pali": "Na guyhamatthaṃ vivareyya, rakkheyya naṃ yathā nidhiṃ; Na hi pātukato sādhu, guyho attho pajānatā.",
      "english": "",
      "sinhala": ""
    },
    {
      "number": 333,
      "pali": "Thiyā guyhaṃ na saṃseyya, amittassa ca paṇḍito; Yo cāmisena saṃhīro, hadayattheno ca yo naro.",
      "english": "",
      "sinhala": ""
    },
    {
      "number": 334,
      "pali": "Guyhamatthaṃ asambuddhaṃ, sambodhayati yo naro; Mantabhedabhayā tassa, dāsabhūto titikkhati.",
      "english": "",
      "sinhala": ""
    },
    {
      "number": 335,
      "pali": "Yāvanto purisassatthaṃ, guyhaṃ jānanti mantinaṃ; Tāvanto tassa ubbegā, tasmā guyhaṃ na vissaje.",
      "english": "",
      "sinhala": ""
    },
    {
      "number": 336,
      "pali": "Vivicca bhāseyya divā rahassaṃ, rattiṃ giraṃ nātivelaṃ pamuñce; Upassutikā hi suṇanti mantaṃ, tasmā manto khippamupeti bhedanti. Pañcapaṇḍitajātakaṃ dvādasamaṃ.",
      "english": "",
      "sinhala": ""
    },
    {
      "number": 337,
      "pali": "Cirassaṃ vata passāma, brāhmaṇaṃ devavaṇṇinaṃ; Mahājaṭaṃ khāridharaṃ [bhāradharaṃ (pī.)], paṅkadantaṃ rajassiraṃ.",
      "english": "",
      "sinhala": "",
      "paliTitle": "509. Hatthipālajātakaṃ (13)"
    },
    {
      "number": 338,
      "pali": "Cirassaṃ vata passāma, isiṃ dhammaguṇe rataṃ; Kāsāyavatthavasanaṃ, vākacīraṃ paṭicchadaṃ.",
      "english": "",
      "sinhala": ""
    },
    {
      "number": 339,
      "pali": "Āsanaṃ udakaṃ pajjaṃ, paṭigaṇhātu no bhavaṃ; Agghe bhavantaṃ pucchāma, agghaṃ kurutu no bhavaṃ.",
      "english": "",
      "sinhala": ""
    },
    {
      "number": 340,
      "pali": "Adhicca vede pariyesa vittaṃ, putte gahe [gehe (sī. syā. pī.)] tāta patiṭṭhapetvā; Gandhe rase paccanubhuyya [paccanubhotva (syā.), paccanubhutva (pī.)] sabbaṃ, araññaṃ sādhu muni so pasattho.",
      "english": "",
      "sinhala": ""
    },
    {
      "number": 341,
      "pali": "Vedā na saccā na ca vittalābho, na puttalābhena jaraṃ vihanti; Gandhe rase muccana [muñcana (sī. ka.)] māhu santo, sakammunā [sakammanā (sī. pī.)] hoti phalūpapatti.",
      "english": "",
      "sinhala": ""
    },
    {
      "number": 342,
      "pali": "Addhā hi saccaṃ vacanaṃ tavetaṃ, sakammunā hoti phalūpapatti; Jiṇṇā ca mātāpitaro tavīme [taveme (sī.), tava yime (syā. pī.)], passeyyuṃ taṃ vassasataṃ arogaṃ [arogyaṃ (syā. ka.)].",
      "english": "",
      "sinhala": ""
    },
    {
      "number": 343,
      "pali": "Yassassa sakkhī maraṇena rāja, jarāya mettī naravīraseṭṭha; Yo cāpi jaññā na marissaṃ kadāci, passeyyuṃ taṃ vassasataṃ arogaṃ.",
      "english": "",
      "sinhala": ""
    },
    {
      "number": 344,
      "pali": "Yathāpi nāvaṃ puriso dakamhi, ereti ce naṃ upaneti tīraṃ; Evampi byādhī satataṃ jarā ca, upaneti maccaṃ [maccu (syā. pī.)] vasamantakassa.",
      "english": "",
      "sinhala": ""
    },
    {
      "number": 345,
      "pali": "Paṅko ca kāmā palipo ca kāmā, manoharā duttarā maccudheyyā; Etasmiṃ paṅke palipe byasannā [visannā (syā. ka.)], hīnattarūpā na taranti pāraṃ.",
      "english": "",
      "sinhala": ""
    },
    {
      "number": 346,
      "pali": "Ayaṃ pure luddamakāsi kammaṃ, svāyaṃ gahīto na hi mokkhito me; Orundhiyā naṃ parirakkhissāmi, māyaṃ puna luddamakāsi kammaṃ.",
      "english": "",
      "sinhala": ""
    },
    {
      "number": 347,
      "pali": "Gavaṃva [gāvaṃva (sī.)] naṭṭhaṃ puriso yathā vane, anvesatī [pariyesatī (sī. pī.)] rāja apassamāno; Evaṃ naṭṭho esukārī mamattho, sohaṃ kathaṃ na gaveseyyaṃ rāja.",
      "english": "",
      "sinhala": ""
    },
    {
      "number": 348,
      "pali": "Hiyyoti hiyyati [hīyoti hīyati (sī.)] poso, pareti parihāyati; Anāgataṃ netamatthīti ñatvā, uppannachandaṃ ko panudeyya dhīro.",
      "english": "",
      "sinhala": ""
    },
    {
      "number": 349,
      "pali": "Passāmi vohaṃ daharaṃ [daharī (syā. pī. ka.)] kumāriṃ, mattūpamaṃ ketakapupphanettaṃ; Abhuttabhoge [abhutva bhoge (syā. ka. aṭṭha.), abhutva bhoge (pī.), bhoge atutvā (ka.)] paṭhame vayasmiṃ, ādāya maccu vajate kumāriṃ.",
      "english": "",
      "sinhala": ""
    },
    {
      "number": 350,
      "pali": "Yuvā sujāto sumukho sudassano, sāmo kusumbhaparikiṇṇamassu; Hitvāna kāme paṭikacca [paṭigacca (sī.), paṭigaccha (syā. pī.)] gehaṃ, anujāna maṃ pabbajissāmi deva.",
      "english": "",
      "sinhala": ""
    },
    {
      "number": 351,
      "pali": "Sākhāhi rukkho labhate samaññaṃ, pahīnasākhaṃ pana khāṇumāhu; Pahīnaputtassa mamajja bhoti, vāseṭṭhi bhikkhācariyāya kālo.",
      "english": "",
      "sinhala": ""
    },
    {
      "number": 352,
      "pali": "Aghasmi koñcāva yathā himaccaye, katāni [tantāni (sī. pī.)] jālāni padāliya [padāleyya (sī.)] haṃsā; Gacchanti puttā ca patī ca mayhaṃ, sāhaṃ kathaṃ nānuvaje pajānaṃ.",
      "english": "",
      "sinhala": ""
    },
    {
      "number": 353,
      "pali": "Ete bhutvā vamitvā ca, pakkamanti vihaṅgamā; Ye ca bhutvāna vamiṃsu, te me hatthatta [hatthattha (sī. syā. pī.)] māgatā.",
      "english": "",
      "sinhala": ""
    },
    {
      "number": 354,
      "pali": "Avamī brāhmaṇo kāme, so [te (sī. pī.)] tvaṃ paccāvamissasi; Vantādo puriso rāja, na so hoti pasaṃsiyo.",
      "english": "",
      "sinhala": ""
    },
    {
      "number": 355,
      "pali": "Paṅke ca [paṅkeva (sī. pī.)] posaṃ palipe byasannaṃ, balī yathā dubbalamuddhareyya; Evampi maṃ tvaṃ udatāri bhoti, pañcāli gāthāhi subhāsitāhi.",
      "english": "",
      "sinhala": ""
    },
    {
      "number": 356,
      "pali": "Idaṃ vatvā mahārājā, esukārī disampati; Raṭṭhaṃ hitvāna pabbaji, nāgo chetvāva bandhanaṃ.",
      "english": "",
      "sinhala": ""
    },
    {
      "number": 357,
      "pali": "Rājā ca pabbajjamarocayittha, raṭṭhaṃ pahāya naravīraseṭṭho; Tuvampi no hoti yatheva rājā, amhehi guttā anusāsa rajjaṃ.",
      "english": "",
      "sinhala": ""
    },
    {
      "number": 358,
      "pali": "Rājā ca pabbajjamarocayittha, raṭṭhaṃ pahāya naravīraseṭṭho; Ahampi ekā [ekāva (sī.)] carissāmi loke, hitvāna kāmāni manoramāni.",
      "english": "",
      "sinhala": ""
    },
    {
      "number": 359,
      "pali": "Rājā ca pabbajjamarocayittha, raṭṭhaṃ pahāya naravīraseṭṭho; Ahampi ekā carissāmi loke, hitvāna kāmāni yathodhikāni.",
      "english": "",
      "sinhala": ""
    },
    {
      "number": 360,
      "pali": "Accenti kālā tarayanti rattiyo, vayoguṇā anupubbaṃ jahanti; Ahampi ekā carissāmi loke, hitvāna kāmāni manoramāni.",
      "english": "",
      "sinhala": ""
    },
    {
      "number": 361,
      "pali": "Accenti kālā tarayanti rattiyo, vayoguṇā anupubbaṃ jahanti; Ahampi ekā carissāmi loke, hitvāna kāmāni yathodhikāni.",
      "english": "",
      "sinhala": ""
    },
    {
      "number": 362,
      "pali": "Accenti kālā tarayanti rattiyo, vayoguṇā anupubbaṃ jahanti; Ahampi ekā carissāmi loke, sītibhūtā [sītībhūtā (sī.)] sabbamaticca saṅganti. Hatthipālajātakaṃ terasamaṃ.",
      "english": "",
      "sinhala": ""
    },
    {
      "number": 363,
      "pali": "Yamekarattiṃ paṭhamaṃ, gabbhe vasati māṇavo; Abbhuṭṭhitova so yāti [sayati (sī. pī.), sa yāti (katthaci)], sagacchaṃ na nivattati.",
      "english": "",
      "sinhala": "",
      "paliTitle": "510. Ayogharajātakaṃ (14)"
    },
    {
      "number": 364,
      "pali": "Na yujjhamānā na balenavassitā, narā na jīranti na cāpi miyyare; Sabbaṃ hidaṃ [hi taṃ (sī. pī.)] jātijarāyupaddutaṃ, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 365,
      "pali": "Caturaṅginiṃ senaṃ subhiṃsarūpaṃ, jayanti raṭṭhādhipatī pasayha; Na maccuno jayitumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 366,
      "pali": "Hatthīhi assehi rathehi pattibhi, parivāritā muccare ekacceyyā [ekaceyyā (sī. pī.)]; Na maccuno [na maccuto (sī.)] muccitumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 367,
      "pali": "Hatthīhi assehi rathehi pattibhi, sūrā [purā (ka.)] pabhañjanti padhaṃsayanti; Na maccuno bhañjitumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 368,
      "pali": "Mattā gajā bhinnagaḷā [pabhinnagalā (sī.)] pabhinnā, nagarāni maddanti janaṃ hananti; Na maccuno madditumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 369,
      "pali": "Issāsino katahatthāpi vīrā [vīrā (sī. pī.)], dūrepātī [patī (ka.)] akkhaṇavedhinopi; Na maccuno vijjhitumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 370,
      "pali": "Sarāni khīyanti saselakānanā, sabbaṃ hidaṃ [hi taṃ (sī. pī.), pitaṃ (syā.)] khīyati dīghamantaraṃ; Sabbaṃ hidaṃ [hi taṃ (sī. pī.), pitaṃ (syā.)] bhañjare kālapariyāyaṃ, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 371,
      "pali": "Sabbe samevaṃ hi narānanārinaṃ [narānarīnaṃ (pī.), nārī narānaṃ (syā.), naranārīnaṃ (ka.)], calācalaṃ pāṇabhunodha jīvitaṃ; Paṭova dhuttassa dumova kūlajo, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 372,
      "pali": "Dumapphalāneva patanti māṇavā, daharā ca vuddhā ca sarīrabhedā; Nāriyo narā majjhimaporisā ca, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 373,
      "pali": "Nāyaṃ vayo tārakarājasannibho, yadabbhatītaṃ gatameva dāni taṃ; Jiṇṇassa hī natthi ratī kuto sukhaṃ, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 374,
      "pali": "Yakkhā pisācā athavāpi petā, kupitāte [kupitāpi te (sī. pī.)] assasanti manusse; Na maccuno assasitussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 375,
      "pali": "Yakkhe pisāce athavāpi pete, kupitepi te nijjhapanaṃ karonti; Na maccuno nijjhapanaṃ karonti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 376,
      "pali": "Aparādhake dūsake heṭhake ca, rājāno daṇḍenti viditvāna dosaṃ; Na maccuno daṇḍayitussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 377,
      "pali": "Aparādhakā dūsakā heṭṭhakā ca, labhanti te rājino nijjhapetuṃ; Na maccuno nijjhapanaṃ karonti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 378,
      "pali": "Na khattiyoti na ca brāhmaṇoti, na aḍḍhakā balavā tejavāpi; Na maccurājassa apekkhamatthi, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 379,
      "pali": "Sīhā ca byagghā ca athopi dīpiyo, pasayha khādanti vipphandamānaṃ; Na maccuno khāditumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 380,
      "pali": "Māyākārā raṅgamajjhe karontā, mohenti cakkhūni janassa tāvade; Na maccuno mohayitussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 381,
      "pali": "Āsīvisā kupitā uggatejā, ḍaṃsanti mārentipi te manusse; Na maccuno ḍaṃsitumussahanti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 382,
      "pali": "Āsīvisā kupitā yaṃ ḍaṃsanti, tikicchakā tesa visaṃ hananti; Na maccuno daṭṭhavisaṃ [daṭṭhassa visaṃ (ka.)] hananti, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 383,
      "pali": "Dhammantarī vettaraṇī [vetaraṇī (sī. pī.)] ca bhojo, visāni hantvāna bhujaṅgamānaṃ; Suyyanti te kālakatā tatheva, taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 384,
      "pali": "Vijjādharā ghoramadhīyamānā, adassanaṃ osadhehi vajanti; Na maccurājassa vajantadassanaṃ [vajanti adassanaṃ (syā. ka.)], taṃ me matī hoti carāmi dhammaṃ.",
      "english": "",
      "sinhala": ""
    },
    {
      "number": 385,
      "pali": "Dhammo have rakkhati dhammacāriṃ, dhammo suciṇṇo sukhamāvahāti; Esānisaṃso dhamme suciṇṇe, na duggatiṃ gacchati dhammacārī.",
      "english": "",
      "sinhala": ""
    },
    {
      "number": 386,
      "pali": "Na hi dhammo adhammo ca, ubho samavipākino; Adhammo nirayaṃ neti, dhammo pāpeti suggatinti. Ayogharajātakaṃ cuddasamaṃ. Tassuddānaṃ – Mātaṅga sambhūta sivi sirimanto, rohaṇa haṃsa sattigumbo bhallātiya; Somanassa campeyya brahma pañca-paṇḍita cirassaṃvata ayogharāti. Vīsatinipātaṃ niṭṭhitaṃ.",
      "english": "",
      "sinhala": ""
    }
  ],
  "footer": {
    "pali": "",
    "english": "",
    "sinhala": ""
  }
}